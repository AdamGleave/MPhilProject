TBMM 1.Dönem 1.Yasama Yılı Açılış Konuşması 24 Nisan 1920

Sayın milletvekilleri!
Bu gün içinde bulunduğumuz durumu büyük Meclisinizin huzurunda tam olarak
ortaya koyabilmek için bazı açıklamalarda bulunmak istiyorum. Arzedeceğim
konular birkaç bölüme ayrılabilir: Birinci bölüm, Ateşkesten Erzurum
Kongresine kadar geçen süre içindeki durumla ilgilidir. İkinci bölüm,
Erzurum Kongresinden 16 Mart tarihinde İstanbul'un düşmanlar tarafından
işgal edildiği güne kadar olan süreyi içine almaktadır. Üçüncü bölüm, ise
16 Mart'tan şu dakikaya kadar olan durumla ilgili olacaktır. Açıklamalarım
birtakım belgelere dayanacaktır. İzninizle o belgeleri gerektikçe burada
okuyacağım. Yalnız birinci dönem ile ilgili açıklamalarım belki biraz şahsi
olacaktır. İçinde bulunduğumuz durumu bütünüyle aydınlatabilmek için o
dönemden söz etmeyi gerekli buluyorum. Yüce makamlarınızca da bilindiği
gibi, Ahmet İzzet Paşa Hükümeti, milli temele dayanan âdil bir barışı
sağlayabilmek umudu ile ateşkes istedi. Bağımsızlığı uğrunda dürüst ve
cesur bir biçimde savaşan ulusumuz, 30 Ekim 1918 tarihinde imza edilen
ateşkes antlaşması ile silahını elinden bıraktı.

İtilâf donanmaları İstanbul'a girdikten sonra ateşkes antlaşmasının
hükümleri bir tarafa bırakıldı; gün geçtikçe artan bir şiddetle, saltanat
hakları, hükümetin gururu, milli onurumuz hiçe sayıldı. İttilâf heyetinden
gördükleri özendirme ve koruma sayesinde Osmanlı uyruğundaki müslüman
olmayan unsurlar her yerde küstahça saldırılara başladılar.

Meclis-i Mebusan'ın feshi, kuvvetini milletten almayan hükümetlerin sık sık
değişmesi ve halkın vicdanından doğan milli birlik uğrundaki çalışmaların
üzücü bir şekilde siyasi ihtiraslara kurban edilmesi yüzünden dünyaya karşı
milli varlığımız duyurulamadı.

Yabancı kuvvetlerin işgali altında inleyen başkentimizde kan ağlayan bütün
onurlu kişiler, millet aydınları, din ve devlet hizmetlerinin önde gelen
kişileri, büyük hilâfet ve saltanat makamı milli bağımsızlığımızın bu
tehlikeli durumdan kurtarılmasının ancak milli vicdandan doğan birliğin
azim ve iradesine bağlı bulunduğuna iman getirdiler. Fakat İstanbul'un
baskı ve işgal altında bulunması sebebiyle milli onuru korumaya maddeten
olanak kalmamıştır. İşte bu sırada, Anadolu'ya mülki ve askeri işlerle
görevli olarak ordu müfettişliğine atandım. 16 Mayıs 1919 günü İstanbul'u
terk ettim, Samsun'da bu iş için görevlendirilmemi, din ve millete hizmet
etmek için en büyük ve kutsal bir şeref olarak kabul ettim.

Milli vicdanın büyük iradesine bağlı olarak, milleti bağımsız ve vatanımızı
düşmanlardan arınmış görünceye kadar çalışmak andıyla 16 Mayıs 1919 günü
İstanbul'dan ayrıldım. Samsun'da işe başladım. İlk düşüncem, ülkemizde
güvenliği kendi olanaklarımızla gerçekleştirebileceğimiz inancı oldu.
Aslında Canik Livası'nın (Merkezi Samsun'da olan o zamanki sancağın adı)
özel durumu da bu konuda en hızlı biçimde davranılmasını gerekli kılmakta
idi. Gerçekten Rumların egemenliğini ve islâm halkının tutsaklığını
amaçlayan, Atina ve İstanbul komitaları tarafından yönetilen Pontus
Hükümeti, Karadeniz sahili ile kısmen Amasya ve Tokat'ın kuzey ilçelerinde
oturan Osmanlı Rumlarının hayallerini körüklüyordu. Alınan önlemler
sayesinde başarılı sonuç elde edildi. Fakat bu önlemler ve başarı yalnız
Pontus dolayları ile sınırlı idi. Halbuki her gün haksızlıklarını artıran
İtilâf Devletlerine milli varlığımızı siyasi olarak kanıtlamak ve fiili
saldırılar karşısında ulusun namus ve bağımsızlığını bilfiil korumak çok
önemli idi. Aslında doğuda ve batıda, hemen ülkemizin her yanında millet ve
vatan haklarını korumak ve kollamak için dernekler kurulmuştu. Bu
dernekler, düşmanlarının esaret boyunduruğuna girmemek amacı ile milli
vicdanın azim ve iradesinden doğmuş kuruluşlardı.

Bu sıralarda, bütün belediye başkanlarımıza İstanbul'da İngiliz Muhipleri
Cemiyeti (İngiliz Dostları Derneği.) kurulduğu ve her yerde derneğe
katılarak İngilizlere yardım edilmesinin gereği konusunda Said Molla imzası
ile bir telgraf geldi. Bu olayda Hükümetin ilgi derecesini ölçmek için
Sadrazam (Başbakan) olan Ferit Paşa'dan bilgi istedim. Hiçbir cevap
alamadım. Bilinmeyen kişiler tarafından başlatılan böyle düzensiz ve
çeşitli siyasi maceralara yönelik girişimlerin, büyük felâketlere sebep
olacağını anlayan ulus, Said Molla'nın çağrısını önemsemedi.

Binlerce saldırı ve haksızlıklar altında inleyen ve İzmir faciası olayı
karşısında kan ağlayan millet, hükümetten ve itilâf devletleri
temsilcilerinden ağlayarak yardım ve hak isterken, pek çok belediye başkanı
ve birçok milli hakları koruma dernekleri gönderdikleri telgraflarda
hakkımda güvenlerini bildirerek benden bu konuda çalışma ve özveri
istiyorlardı. Yaşamımı ve kişiliğimi adadığım soylu ve ezilmiş ulusumun bu
haklı isteği üzerine artık benim için kutsal görev, milli iradeye uymayı
her şeyin üzerinde görmekti. (Sürekli alkışlar) Bunun üzerine yayınladığım
bir genelge ile millete kesin sözümü verdim. işbu genelgenin son cümlesi
şöyle idi:«Geçirdiğimiz şu ölüm ve kalım günlerinde, bütün milletçe her
tarafta arzu ve coşku ile elde edilmeye azmedilen milli bağımsızlığımız
uğrunda tüm varlığımla çalışacağıma güvenmenizi isterim. Bu kutsal amaç
uğrunda ulusumla birlikte sonuna kadar çalışacağıma da mukaddesatım adına
söz veririm»

27 Mayıs 1919 günü «Türkiye - Havas Reuter» adında itilâf devletlerinin
kurduğu ajans, bildiğiniz gibi toplanan Saltanat Şürası (Padişahlık Danışma
Kurulu) hakkındaki açıklamalarında «Genel kurulun düşüncesinin, Türkiye
için büyük devletlerden birinin koruyuculuğunu sağlamak olduğu» kaydı ile
yayın ve bildiride bulundu. Bu yayının doğruluk derecesi hakkında bütün
ulusta büyük bir şüphe ve tereddüt uyandı. Ajans haberinin tamamen bir
uydurmaya dayandığı ve Saltanat Şürasının hiçbir şeye karar veremediği,
çoğunluğun hükümete güven duymadıkları ve geleceğimizle ilgili olayın bir
milli şüraya sunulmasının gerektiği konusunda konuşmalar yapıldığı, bundan
dolayı herkesin milli bağımsızlık taraftarı olduğu anlaşıldı. Bunun üzerine
Sadaret Makamı'na aşağıda açıklayacağım bilgileri sundum ve durumdan halkı
haberdar ettim.

Yüce Sadrazamlık Makamına

27 Mayıs 1919 tarihli Türkiye - Havas Reuter ajansı, Saltanat Şürasında
çoğunluğun düşüncesinin, Türkiye'nin bütünlüğünü koruma şartıyla büyük
devletlerden birinin koruyuculuğunun sağlanması olduğunu yazıyor ve
açıklıyordu. Saltanat Şürası konuşmalarını aynen yayımlayan 27 Mayıs 1919
tarihli İstanbul gazetelerinin yazdıklarına göre yalnız Sadık Beyin yazılı
önergesinde İngiltere korumasının önerildiği ve bunun da genel kurulun
fikri olmadığı anlaşılıyor. Ajans ile gazetelerin yayını arasındaki
çelişki, bazı taraflarca üzerinde durulmaya ve ajansın gerçeği saptırmak
konusunda kendini yetkili görme cüreti ise soruşturulmaya değer
görülmüştür. içinde bulunduğumuz bu hassas devrede artık her gerçeği tam
anlamı ile kavrayan ve bütün kötü sonuçlara karşı en son özveriyi göze
alarak milli bağımsızlığımızın korunması konusunda kesin kararlı olan
milletin, huzura kavuşması ve avunmasının Hilâfet ve Saltanat makamından
gelecek doğru ve samimi bir işarete bağlı olduğu kanısındayım. Milli
vicdanı temsil etmeyen haberler, endişelendirici tepkiler yapabileceğinden
bu konuda açıklayıcı ve uyarıcı olmanızı özellikle rica ederim. Üçüncü Ordu
Müfettişi ve Padişahın Fahri Yaveri MUSTAFA KEMAL

Bu sıralarda, İzmir ve Aydın'daki iz bırakan faciaların etkisi ile de
millet uyanmış ve heyecanı dikkati çekecek bir düzeye varmıştı. Ulusun
düşüncelerini geçici olarak yatıştırmak arzusu ile olacak, Sadrazam Paşa
Paris'e davet olundu. Ferit Paşanın başkanlığı altında giden heyete
milletin güveni olmadı, ben de şahsen milletin bu haklı şüphesine katıldım.
Millet, giden heyetin programının açıklanmasını istedi. Bu pek karışık
zamanda Harbiye Nazırından (Milli Savunma Bakanı) aşağıdaki telgrafı aldım:
«Yüksek emirleriniz altındaki gemilerden biri ile hemen buraya gelmeniz
rica olunur.» 8 Haziran 1919 Harbiye Nazırı Şevket Turgut Bu davetin
amacını ve içyüzünü anlayamadım, açıklayıcı bilgi istedim. Ayrıca, konuyu
Genelkurmay Başkanı olan Cevat Paşa'dan da sordum. Adı geçen kişiden 11
Haziran 1919'da aldığım cevapta «Kıymetli bir generalin Anadolu'daki
gezisinin kamuoyunda iyi. bir etki yapmayacağı düşünülerek İngilizlerin
beni istediği bildiriliyordu. Bu gerçeği öğrenince doğrudan doğruya
saygıdeğer Padişah hazretlerine şu fikirlerimi arz ettim. Padişah
Hazretlerinin devletli mabeyni (Sarayda ,Padişahın yazı ve görüşme işlerine
bakan daire, özel kalem.) yüce başkâtibi vasıtasıyla Padişah Hazretlerinin
devletli katına: Büyük ulusun ve kutsal hilâfetin biricik ve gerçek
dayanağı bulunan yüce saltanatınızı Tanrı kötülüklerden korusun? Yüce
Padişahım, ülkemizin bu gün uğradığı büyük baskı ve bölünme tahlikesi
karşısında ancak yüce varlığınız başta olmak üzere, milli ve kutsal bir
kudretin çabası; vatanı, devlet ve milletin bağımsızlığrını şan ve şerefi
büyük hanedanının altı buçuk asırlık yüce tarihini kurtarabilir.
Çevremizdeki kişiler bu genel kanıda birleşmiştir. Son olarak huzurlarınıza
kabul edilmek onurunu kazandığımda, üzücü izmir olayı dolayısıyla hüzün
dolu olan kutsal kalbinizden doğan kurtuluşla ilgili görüşleriniz bu gün
bile belleğimdeki yerini korumaktadır. Bu duygumu açıklamak isterim.
İstanbul'dan son olarak ayrılacağım gün bu şerefe kavuşmuştum. Bu sırada
Yüce Şahsınız Boğaziçinde bulunan İngiliz donanmasının saraya yönelik
toplarını göstererek, «görüyorsun» dediniz. «Ben artık memleket ve milletin
, nasıl kurtarılması gerekeceği hususunda kararsızlığa düşüyorum» ve
ellerinizi kaldırarak, «inşallah millet akıllanır ve uyanır, bu üzücü
durumdan gerek beni ve gerekse kendisini kurtarır» buyurdunuz. Yazımda arz
etmek istediğim bu kutsal sözlerdir. Hükümdarımızın bu gönül dileğinden
esinlenerek kesin kararlı ve inançlı olarak görevime devam ediyorum.
Hükümdarımızın emirleri gereği Sadrazam Paşa kulunuzu daima önemli
konularda aydınlatmakta ve gereğini arz etmekte ve uygulamaktayım. Şu bir
ay içinde Zat-ı Şahanelerinin Anadolu'sundaki hemen bütün il, liva, ilçe ve
hudut boylarına kadar olan yerlerdeki milletin durumunu ve tüm kumandan ve
memurların düşünce ve çalışmalarını öğrendim ve bilgi edindim. Sonuç olarak
açık bir şekilde görülüyor ki, millet baştan aşağı uyanık olup devlet ve
milletin bağımsızlığı ve yüce saltanat ve hilâfet hakkının korunması için
kesin kararlı ve inançla dolu bulunuyor. İstanbul'da iken milletin bu kadar
kuvvetle ve az sürede felâketlerden bu derece etkilenebileceğini
düşünemedim. Yüce Padişahım! Bu nitelik ve durumda bulunan ve kutsal
şahsınıza bağlılık içinde olan temiz milletinize tam anlamı ile güvenilmesi
ve bunun karşılığı olarak da gerçekten bu milli ve vicdani kuvvete yardımcı
olunması gerekir. Son kutsal buyruklarınız bütün milletin azim ve
yiğitliğini artırmıştır. Yalnız, üzülerek bildirmek isterim ki, temiz
Anadolu halkı, bugünkü zor dönemde bile İstanbul'daki uygunsuz ve nefret
uyandıran konulardan ve kışkırtıcı söylentilerden rahatsız durumdadır.
Gerçekten İstanbul yöresinin bozulmaya yatkın ahlâkı ve bundan yararlanmayı
bilen yabancılar, devlet ve milletin yok olması ve devlet, millet ve
padişahına bağlı, özverili hizmet yeteneği bulunan kişilerin ortadan
kaldırılması konusunda aşırı bir cesaret gösteriyorlar. Yüce Padişahım!
Hükümdarları hatırlayacaklardır ki, verilen görevin yerine getirilmesi
sırasında, yabancıların ve bazı bozguncuların mutlaka yalanlama ve önleme
ihtimallerini daha İstanbul'da sunduğum açıklamalar içinde üstü kapalı
şekilde anlatabilmeye çalışmış ve özellikle Sadrazam Paşa ile Devletin bazı
önemli kişilerine pek açık olarak anlatmış ve böyle durumlar karşısında Ali
İhsan ve Yakup Şevki paşaların düştüğü kötü duruma düşmeyeceğimi
eklemiştim. İşte milli vicdanın ciddi izlenimlerini ve meydana. gelen yeni
durumları, istilâcı çıkarlarına, zıt gören İngilizler ve vatanın zararına
da olsa, İngiliz taraftarlığını meslek edinen zayıf karakterliler, bu kere
güçsüzlüklerini ortaya koyarak beni İstanbul'a çağırmak girişiminde
bulunuyorlar. Pek şerefli hakanımızdan, milletine, vatanına bağlı ve bu
uğurda ölümü hoşgörü ile karşılayan benim gibi bir kumandanın, yüce
saltanat haklarına ve milletin ölmezliği ve var oluşuna düşman olanlarla
işbirliği yapacağını ummaları kesinlikle beklenemezdi. Bundan dolayı
bendeniz Malta'ya gitmek veya en azından iş görmez duruma getirilmek gibi
ihtimaller karşısında bırakıldım ve doğal olarak da bunu kabul etmeyeceğim,
eğer zorunlu kılınırsam gönül rahatlığı ile memuriyetimden istifa ederek
eskiden olduğu gibi Anadolu'da ve millet sinesinde kalacağım; vatan
görevimi bu kez daha açık adımlarla sürdüreceğim. Millet bağımsızlığına
kavuşsun, saltanat makamı ile yüce ve büyük hilâfet yok olmaktan kurtulsun.
Sonsuz bağlılığımın daima artmakta olduğunu bildirerek buna inanmanzı rica
ederim. Üçüncü Ordu Müfettişi ve Padişahın Fahri Yaveri M. KEMAL

Bütün milletin, durumunu anlayarak geleceğine kendi başına hükmetmeye
kararlı olduğunu anlamıştım. Milletin ve ülkenin şimdiki durumu göz önünde
tutularak, haklarını korumak ve kollamak üzere her türlü etki ve denetimden
arındırılmış milli bir kurulun oluşturulmasını gerekli gördüm. Bunun için
ilgili kişilerle görüşerek ve konuşarak Sivas'ta genel bir milli kongrenin
toplanmasını kararlaştırdık. Büyük ve kanlı tehlikeli olaylarla daha çok
karşı karşıya bulunan doğu illerimiz, Erzurum'da adı geçen il adına aynı
amaçla bir kongre toplanması girişiminde bulunmuştu. Sivas Kongresi için
gizli bir bildiri ve mektup yayımladım. Bu mektup ve bildiri yüce
malümlarınızdır. Bu sırada Müdafaa-i Hukuku Milliye (Milli hakları koruma)
derneklerine ait telgrafların çekilmemesi konusunda Posta ve Telgraf Genel
Müdürlüğü tarafından posta ve telgraf müdürlerine bir emir verildiği haber
alındı. Vatanın tutsak bulunduğu bu tarihi dönemde, milli sesimizi
duyurmada yararlı olan araçtan, milli kuruluşumuzun faydalanmasını
engelleme cesaretinin millete karşı büyük ve haince bir cinayet ve
islâmiyete karşı büyük bir günah olduğu açıktı. Bu acımasızca girişimin
derhal önüne geçmeyi vicdani bir görev saydım ve genelge ile her tarafa
gereken emirleri verdim. Durumu padişah hazretlerine arz ettim ve Sadaret
makamına (Başbakanlık) ve Harbiye Nezaretine (Milli Savunma Bakanlığı) ve
Posta Telgraf Genel Müdürlüğüne de yazdım. 24 Haziran 1919 tarihinde
İçişleri Bakanı Ali Kemal Beyin de bir genelgesinden haberdar edildim, bu
genelgede; Haksız olarak yapılan elkoyma ve acımasızca yapılan işgallerden
ne derece üzüntü duyulursa duyulsun; Hükümet, ne Yunanistan'la ne de
başkası ile şu sıralarda savaş veya çatışmaya giremez. Paris'teki
konferansa giden delegelerimizin anavatanı kurtaracaklarına olan ümidimiz
günden güne artmaktadır. Savunma gerekçesi hazırlayanlara engel olunuz.
Haklarında acımasızca davranınız! Bunlar eski düşmanlarımızdır. İşleri
bozulmak üzere iken yeniden düzelmesine izin vermeyin! (Protestolar ve
alçak sesleri) denilmekte idi. Ali Kemal Beyin bu çabasını engelledim ve
bununla ilgili olarak yüce Padişahlık makamına şu yazıyı sundum; İçişleri
bakanı beyin 18 Haziran 1919 tarihli illere yayımladığı şifreli bir
genelge, milli hakların korunması ile ilgili çalışmaları şiddetle
yasaklıyor. Pek acıklı ve üzücüdür ki aynı tarihte Posta Telgraf Genel
Müdürü de milletin sesini kısmaya yönelik bilgisizce hazırlanmış,
başarısızlığa ve pişmanlığa mahküm bir telgraf yayınlamıştır. Yüce
Padişahım! Devam eden bu günkü parçalanma tehlikesi karşısında başta yüce
saltanat makamınız olmak üzere kutsal durumunuzu kurtarma ve korumaya
azmetmiş olan yüce milletimizin de böyle küçültücü ve gönül kırıcı bir
düşünce ile yok sayılması tarihin ve milli vicdanın hiçbir zaman
affedemeyeceği olaylardır. Gerçi böyle bir düşüncenin hiçbir yerde kabul
edilmediğini ve uygulanmadığını teşekkürlerimle arz ederim. Yine de yüce
milletimize vatan ve devlet tarihine karşı uygun görülen bu uygulamalar,
gelecek ile pek acımasızca alay etmek oluyor. Bu olay coşkulu bakışlara ve
millet düşüncesine yansıdıkça, Hükümete güvensizlik duymak gibi pek kötü
sonuçlar doğurabileceği şüphesizdir. Size durumu bu şekilde sunma
cesaretini gösterirken, bağlılığımı saygı ile tekrar ettiğimi yüce şahsının
bilgilerine sunarım. Üçüncü Ordu Müfettişi ve Padişahın Fahri Yaveri M.
KEMAL

27 Haziran 1919'da Sivas'a geldim. Görevden alındığım konusunda Ali Kemal
Beyin bir genelgesinin daha geldiğini öğrendim. 23 Haziran 1919 tarihli bu
şifreli genelgede: «İngiliz özel temsilcisinin arzu ve direnmesiyle
görevden alındı. Adı anılanın İstanbul'a çağrılması Harbiye Nezaretine ait
bir görevdir. Fakat İçişleri Bakanlığının kesin emri; Artık o kişinin
görevli olmadığını bilmek ve kendisi ile hiçbir resmi işleme girişmemek ve
hükümet işleri ile ilgili hiçbir isteğini yerine getirmemektir»
deniliyordu. Bu işlemle ilgili olarak Sadarete ve Harbiye Nezaretine 28
Haziran 1919'da şu telgrafı çektim: «Müdafaa-i Hukuku Milliye (Milli
hakları koruma) ve Reddi ilhak (,ilhakı red Yunan hakimiyetini red)
derneklerine yardım ettiğim ve İngilizler tarafından ayrılmam istendiği
için görevden alındığımı ve buna diğer azı yersiz sözler de eklenerek
İçişleri Bakanı Ali Kemal Bey'in konuyu mülki makamlara bir genelge ile
duyurduğunu öğrendim. Bendenizi bu göreve seçerek atanmamı buyuran Padişah
hazretlerinin bu konudaki fikirlerini almak onuruna erişemediğim gibi, ne
yüce sadaret makamından ve ne de Harbiye Nezareti yüce katından görevden
alındığım konusunda hiçbir emir de almadım. Böylece Ali Kemal Bey'in bu
gizli yazı ve genelgesinin ne gibi yanlış düşünceler altında oluştuğunu,
devlet büyükleri arasında ayrıcalık ve ülkede kanunsuzluk, asayişsizlik ve
sonuç olarak da millet içerisinde anarşi yaratabilecek olan düşünce
biçiminin ne kadar gereksiz olduğunu açıklamayı gerekli görmüyorum. Ali
Kemal Beyin görevden ayrılması ile ilgili telgraf haberleri, belirtilen
olayın yüce Hükümetçe onaylanmadığını tümüyle göstermiş ve ülkede sebep
olduğu kötü etkiler ve yanlış anlama her ne kadar kısmen ortadan
kaldırılmış ise de, bu işlemlerin bakanlar kurulunun istek ve kararları
dışında yapıldığına kesin olarak inanmış bulunmaktayım. Bu tehlikeli ve
sorumluluğu ciddi ağırlık taşıyan düşüncelerin ülkenin ve milletin
gelecekteki kurtuluşunu engelleyici büyük ısrarlar getirebileceğini
tekrarlamak zorundayım. Adı geçen kişi ile ilgili işlem konusundaki kararı
yüce makamlarınızdan arz ederim. Üçüncü Ordu Müfettişi ve Padişahın Fahri
Yaveri Tuğgeneral M. KEMAL

Bütün illere, bağımsız ve bağlı mutasarrıflara (Sancağın en büyük mülki
âmiri, vali ile kaymakam arasında yönetici), kolordulara ve ikinci ordu
müfettişliğine de şu telgrafı yazdım: 27 Haziran 1919 Müdafaa-i Hukuku
Milliye ve Redd-i İlhak gibi sadece vatanı ve milli bağımsızlığı korumaya
yönelik kutsal bir amacı desteklediğim için ve İngilizler tarafından böyle
arzu edildiğinden bahsedilerek görevimden alındığımı, İçişleri Bakanı Ali
Kemal Bey'in mülki makamlara gizli bir genelge ile bildirdiğini öğrendim.
1. Bendenizi bu memuriyete seçip, atanmamı buyuran Padişah hazretlerinin bu
husustaki buyruklarını almak onuruna ulaşamadığım gibi, bu ana kadar ne
yüce Sadaret makamından ve ne de Harbiye Nezareti yüce katından görevden
alındığıma ilişkin hiçbir emir almadım. Bundan dolayı, Ali Kemal Beyin bu
gizli yazı ve genelgesinin ne gibi yanlış düşünceler altında oluştuğunu
zaman ve olaylar çok geçmeden halkın önünde aydınlatacaktır. Devlet
büyükleri arasındaki ayrıcalık ve ülkede kanunsuzluk, asayişsizlik ve sonuç
olarak anarşi yaratabilecek olan bu gereksiz düşüncenin, tarih ve millet
önündeki tehlike ve sorumluluğuna dikkatini çekmeyi gerekli buluyorum. Ali
Kemal Bey'in yetkisinin üzerinde ve milletimizin varlığına karşı olan bu
gizli ve kanunsuz davranıştan geri dönüleceği tabiidir. 1. Memuriyetimin
sona ermesi konusunda padişah hazretlerinin buyruğunu alırsam, doğal olarak
resmi görevimden ayrılarak bunu başkalarından önce özellikle benim
duyuracağım bilinmelidir. Böyle bir durumda, vatanın kurtarılmasını
amaçlayan dini ve milli birliği korumak, bu milletin sinesinden çıkan
milliyetçi bir kişi olan benim için en yüce bir görev ve kesin bir amaç
olacaktır. Bundan dolayı, devlet tarafından ve padişah buyruklarına bağlı
olarak üçüncü ordu müfettişliği ve bunun devlet ve millete karşı olan
sorumluluğu üzerimde bulundukça, Babıâli'nin emirlerinde yer alan resmi
görevlerimizden dolayı bütün onurlu valiler ile bağımsız sancakların (İl ve
ilçe arasındaki büyüklükte bir yönetim birimi.) emirlerimi yerine getirmek
zorunda ve bu günkü gerçeği anladıktan sonra her zaman ve tarih karşısında
da sorumlu bulunduklarını ivedilikle bildiririm. Bundan sonra ordu
müfettişliği devletin bir resmi makamı olup hiçbir zaman kişi ile ilgili
bulunmadığından makamın kendine özgü yazışma ve düzenini iyi bir şekilde
korumak ve devam ettirmenin kanuni bir zorunluluk olduğunu ve bu bildirimin
Ali Kemal Beyin yazısının gönderildiği makamlara da ulaştırılması gereğini
ek olarak arz ederim. 1. İşbu telgrafın gelişinin bildirilmesini rica
ederim. Üçüncü Ordu Müfettişi ve Padişahın Fahri Yaveri M. KEMAL

İçişleri Bakanı Ali Kemal Bey'le Harbiye Nazırı Şevket Turgut Paşa'nın
bakanlar kurulundan istifa ettikleri ajanslardan öğrenildi. On saat kadar
sonra 28 Haziran 1919 tarihli ve Şevket Turgut imzası ile aldığım şifrede:
«Dikkat geciktirilmesinin sorumluluğu vardır.» Birçok dilek ve yakınmalar
ile tizden bir heyetin Paris'e gitmesine dörtler meclisi izin verdi. Ne
olacağımızı şimdi değil biz, hatta halen geleceğimiz ile oynayanlar bile
bilmemektedir. Yalnız bir avunma noktası düşmanlarımızın hakkımızdaki
düşüncelerinin az çok lehimize dönmüş gibi görünmesidir. Örneğin, geçmiş
aylarda barbar ve yönetimsiz olarak nitelendirilirken şimdi de uysal fakat
yardıma muhtaç bir millet olarak nitelendirilmekteyiz. Görenlerden sürekli
haber alacak olan düşmanlarımızın sizi pek kolaylıkla elde edecekleri kesin
görülmekle birlikte, zaten güçlükle hayat sürdürerek yaşayan bizleri de
ortadan kaldırmaya yöneleceklerdir. Şu yardımcı açıklamalarımla size karşı
dostluk görevlerimi ve vatan görevimi yerine getirmiş olduğum inancı ile,
olay çıkarmadan hemen İstanbul'a gelmenizi rica ederim. deniliyordu. Buna
cevap vermeyi bile gerekli görmedim. Sivas'ta milli kuruluşun hazırlanması
ve tamamlanması, Erzurum'dan sonra Sivas'ta Osmanlı ülkesi adına genel bir
kongrenin toplanması ve delegelerin çağrılması için gereken bazı önlemler
alınıp düzenlemeler yapıldıktan sonra Erzurum'a gitmek üzere yıla çıktım. 2
Temmuz 1919 günü Erzincan'da Saray Başkâtipliği'nden aldığım telgrafın
başlıca noktaları şunlar idi: «Daha önce ve son olarak dikkatlerine
sunulmak üzere göndermiş bulunduğunuz telgraflarınız için Padişah efendimiz
hazretleri, sizlere karşı yakınlık ve iyilikseverliğinizden dolayı duyduğu
hayranlığa dayanarak ve özel olarak, aşağıda yazılı olan öğütlerin
bildirilmesi konusunda beni görevlendirmişlerdir. Yüksek makamca bilinen
vatansever duygularım nedeniyle o yörede acele olarak bazı düzenleme ve
girişimlerde bulunmanız, İngilizlerin dikkatlerini çekmiş ve hükümeti baskı
altına almışlardır. Devletimizin. şimdiki durumu, Anadolu'da sanıldığı ve
tahmin edildiği derecede kaygı ve telâş verici değildir. Ulu Tanrı'nın
yardımı ile devletin varlığı ve egemenliği elde edilebilirse, saltanat
merkezince taşranın kurtarılması kolaylaşır. Şu sırada yüce zatınızın
bundan yararlanarak İstanbul'a dönmeleri belki yabancıların hükümete
baskılarını azaltacaktır. Bu konu hakkınızda gurur kırıcı bir işlemin
uygulanması düşüncesiyle önerilmemekte olup, harbiye dairesince görevden
alınmanız da yüksek makamca düşünülmediğinden Harbiye Nezareti'nden iki ay
süreli hava değişimi istenilerek durum açıklığa kavuşuncaya ve barış
gerçekleşinceye kadar arzu edilen bir şehir veya kasabada dinlenmenizin en
uygun çözüm olduğunu hatırlamanız buyurulmuştur.» 2/3 Temmuz 1919'da
Mamahatun (Tercan Kazası) da.Harbiye Nezareti'nden gelen Ferit Paşa'nın 30
Haziran 1919 tarihli şu şifresini aldım: «Vatan sevgisinin çekici gücü beni
yine Harbiye Nezareti'ne getirdi. Hükümeti oldukça güç bir durumda buldum.
Dış ilişkilerin korkunç durumda olması yanı sıra bir de bunu büsbütün
körükleyecek bir iç bunalımın karşısında kalınca elimde olmayarak irkildim.
Yüce zatınız gibi, ben de inandığım değer verme gücüme dayanarak iddia
edebilirim ki, sizi benim kadar ruhunuzun en derin köşelerine kadar
anlayabilmiş bir kişi yoktur. şimdiki durumda nasıl bir sebep, hükümet ile
yüce şahsınız arasında bir anlaşmazlık yaratmıştır, bilemiyorum. şüphesiz
ki bu durum, kötü niyetler etkisinde gerçekleri görememe durumunda
olanların uydurmalarından kaynaklanmaktadır. İngilizler tarafından bazı
komutanlarımıza uygulanan benzeri olmayan işlemlerin yüksek şahsınıza da
uygulanması hiç de beklenilen bir durum olmamakla birlikte, her ihtimali
göz önüne alarak bu işin iyi bir biçimde çözümlenmesi konusunu düşündüm.
Haksızlıkları inkâr olunamayacak olan düşmanlarımızın, yüce kudretiniz ve
vatanseverliğinizden duydukları korku, yüce şahsınızın böyle önemli bir
askeri memuriyette bulunmalarından kaynaklanmaktadır ve bu sebeple sizi bu
görevden ayırmak girişiminde bulunmuşlardır. Yenilgi devasız bir illettir.
Birtakım uydurma sözlerle vatan menfaatlerinin yok olmasına sebep
olacakları korkusuyla bunların arzularını önemsememek, üzülerek söylüyorum,
hükümetin bir süre seçkin hizmet sunamamasına yol açacaktır. Sizlere karşı
pek çok yakınlık duyan Padişah hazretleri bendenizi özel olarak kabul
ederek bu işin iyi bir biçimde çözümlenmesi hususunda görüşme nezaketini
gösterdiler. Sağlığınızdan bahsederek, gerek İstanbul'da ve gerekse arzu
ettiğiniz herhangi bir yerde hava değişimi istediğiniz takdirde gereğinin
yapılacağı, millet önünde ve hükümette, sahip . olduğumuz yeri korumuş ve
düşmanlarımızın arzularına da bu şekilde son verilmiş olacağı düşüncesi
yüce padişahça uygun görülmüş ve hatta kendileri bu durumun şerefli
saraylarından da ayrıca sizlere yazılmasını emretmiş ve ferman
buyurmuşlardır. Yüksek şahsınızın da kabul edeceği gibi, her arzunuzu
elimden geldiği kadar yerine getirmeye çalışacak olan bendeniz işbu
dileğimi hem resmi hem de özel olarak yapıyorum. Bu özel durumumdan dolayı
şunu da söylemek istiyorum ki, acele olarak vereceğiniz olumlu cevap,
yalnız hakkımdaki güven ve samimiyetinize delil değil, aynı zamanda
bakanlık makamında ümit ettiğim başarıya da bir başlangıç olacaktır.
Ellerinizden öperim. Padişah hazretlerine, hareket şeklim hakkında Harbiye
Nezareti'ne yazdığımı arzettim. Ferit Paşa'ya da durumun gelişimi ile
ilgili açıklamalarda bulunduktan sonra hava değişimi amacı ile Anadolu'da
kalmakta bir engel görmediğimi yazdım. Harbiye Nazırı Ferit Paşa'nın
Erzurum'da aldığım bir telgrafında: «İstanbul'a hareketlerinin
çabuklaştırılmasını rica ederim» denilmekte idi. Telgraf başında da Ferit
Paşa şunları söyledi: «Paşam! itilâf temsilcilerinin pek katı başvuruları
beni bu günkü telgrafımı yazmağa zorladı. Yüksek şahsınızı benim kadar
kimse tanıyamaz. Vatanımızın onuru ile ilgili yüksek amaçlarınızı
bilmekteyim. Bendeniz İstanbul'a onur vereceğiniz konusunda hem padişah
efendimize hem de temsilcilere söz verdim. Mahçup olmayacağıma eminim.
İtilâf temsilcilerinin de burayı onurlandırdığınızda size karşı saygı
göstereceklerini bildirmek isterim. Bu konuda kesinlik sağlanmıştır.
(Gülmeler) Ancak ve ancak yüksek şahsınızın hemen oradan ayrılarak buraya
gelmeniz gereklidir. (Beklesinler, sesleri ve gülmeler) Ferit Paşaya
verdiğim cevapta şunları söyledim: 1. Bendenizin vatan ve milletin
kurtuluşuna hizmet etmekten başka bir amaç taşımadığımı ve şimdi bile
devletin sınırları içindeki çalışma ve hareketimin bu konuya yönelmiş
olduğunu, itilâf devletleri temsilcilerinin şahsımdan bu derece kuruntulu
bulunmalarının birtakım dedikodulardan kaynaklandığını ve bunların,
bendenizi bütün duygu ve düşünlerimle tanıyan Padişahın yüce buyrukları ile
hükümet emrinde çalışacağıma inanmış bulunan yüksek şahsınız tarafından
verilecek açıklama ve güvence ile düzeltilebileceğine ve giderilebileceğine
eminim, 1. Dört gün önce Padişah makamına göndermiş olduğum ve itilâf
temsilcilerince de itiraz edilindiği anlaşılan yazımın cevabı alınıp
incelenmeden İstanbul'a geleceğim konusunda söz verilmemeli idi. 1. Hiçbir
uygun sebep buIunmadan İzmir'in ve Antalya'nın, hükümetimizin bilgileri
dışında düşman tarafından işgali ve silâhsız, çaresiz halkın Rum eşkiyasına
doğratılması ve sonuç olarak iffet ve namusun ayaklar altına alınması ve şu
anda da Aydın ilinin her tarafından bu uygunsuz durumun sürdürülmesi ve
tekrarı bir süre önce bu bölgeden Nurettin Paşa'nın alınması ile ortaya
çıkan bir komuta boşluğunun doğurduğu vahim sonuç değil midir? Bu yöre için
de böyle kanlı bir sonuç hazırlanmış ve buna engel görülen komuta
heyetlerinin değiştirilmesi gerekliliği hissedilmiş ise, temsilcilerin
vatanı yok etmeye yönelik istekleri karşısında hükümet ileri gelenleri için
ikinci bir hainliğe neden olmak yerine millet arasına kişi olarak
karışmaları vatanperverliğin örnek bir davranışı olur. (Alkışlar) Doğudan
Şevki ve İhsan paşaların alınması, vatanımızın batısındaki bir bölümün
acımasızca işgali programının yürürlüğe konmasını önleyebildi mi? Ferit
Paşa'nın verdiği cevap şudur: «Yüksek açıklamalarınız doğrudur. Ancak bir
milli hareketin olacağına inanan İngilizleri, yüksek kudretiniz ve vatanı
korumak çalışmalarınız endişelendirmiş ve düşmanlarımız tarafından her gün
çeşitli nedenlerle yaratılan dedikodu, bu endişeyi artırmış olacak ki bu
gün yüce şahsınızın ordunun başından alınıp İstanbul'a getirilmenizi Bab-ı
âli'den istemişlerdir. Bu istekleri tehdit eder bir biçimde söylemişlerdir.
Dört gün önceki duruma göre Padişah hazretlerinin yüksek onaylarına sunulan
öneri bendenizden gelmiş idi. Fakat bu günkü durum böyle ani ve ivedi bir
daveti gerektiriyor. Bab-ı âli'de makine başında geç zamana kadar sizi
rahatsız etme nedenim, sizin de bildiğiniz gibi, bir zorunluluktan ve vatan
menfaatinin gerekliliğinden doğmaktadır. Aynı zamanda İngilizler tarafından
size hakkınız olan saygının gösterileceği konusunda Dışişleri Bakanı vekili
tarafından söz alınmıştır. Bendeniz, ilk telgrafta da ima ettiğim gibi,
Paris konferansı kararlarına boyun eğmekten başka yapılacak bir şey
görememekteyim. Şimdilik iyi geçinme durumunu seçmek uygun gibi görülüyor.
işte bu nedene dayanarak en kısa zamanda İstanbul'a hareket etmeniz
beklenmektedir. Sizinle yapacağımız görüşmeler tabii ki bizi de
aydınlatacaktır. Temsilcilere, emirleri gereğini duyurmak üzere, hareket
kararınızın zamanının en kısa zamanda belirlenmesini rica ederek
beklemekteyim.» Verdiğim cevapta şu maddeler vardı: 1. Dün sizlerden
aldığım telgrafta Paris Konferansı kararlarına boyun eğmekten başka
yapılacak bir şey görülemediği söylenmektedir. Bu kararlar nelerdir?
Ajansların en son duyurusu milli bağımsızlığımızı ve geleceğimizi pek
ümitsiz bir durumda gösteriyor. Meselâ Paris Konferansı Trakya, Pontus,
İzmir, Kilikya konularını devletin aleyhine olarak belirlemiş ve doğu
illerinde Ermenistan egemenliğini kabul ederek onaylamış ise bu kararlara
boyun eğmek için yetki ve sorumluluk alan ve değerlendirenler kimlerdir?
Sadrazan Paşa hazretleri vatan ve milletin gelecek haklarını yok eden bu
feci durumları ortadan kaldırmak ve değişirmek için ne gibi olumlu maddi
güvence ve ümitle dönüyorlar. 1. Padişahlık makamının, bütün devlet ve
millet gerekçeleri ve hilâfet hakları üzerindeki oyunlar konusunda samimi
bir şekilde ve uygun bir dille aydınlatılmaları ve görevlerinden dolayı
sorumlu olmayan yüce Padişah hazretlerinin güç ve buyruklarını daima gerçek
dini dileklere ve devlete yöneltmek gerekli bulunmaktadır. İstanbul'daki
bazı kişiler ve özellikle bir iki ay bile iktidarda kalamayan değişken
kabineler, kendilerinde oluşan görüş bozukluğu, vicdansızlık, milletin
genel tutumuna ters düşen ve meşru olmayan düşüncelerle bakanlık yönetmek
ve yetki kullanmak gibi tarihin en feci sorumluluklarından kesin olarak
uzak kalmalıdırlar. 1. Bendenize gelince; Çok yanlış ve hatalı anlayış
içinde bulunulduğunu görüyorum. Bu gün vatanımızda bir millet kudreti
varsa, bu akım, felâketler sonucu uyanan milletin kalp ve düşünce gücünden
doğmuştur. Bendeniz de ancak buna uyuyorum. Benim buradan çekilmem ile
ilgili düzenlemeler çok hatalı ve özellikle çok tehlikelidir. Bendenizin
korunması hakkında Dışişleri Bakan vekili beyefendi tarafından
İngilizler'den güvence alındığı söylenmektedir. Buna çok hayret ettim.
Çünkü devletler ve milletler adına ve şerefine resmi bir şekilde
imzaladıkları ateşkes hükümlerini korumaya bile asla uymayarak alabildiğine
saldırılarda bulunan ve pek çok onur kırıcı durumlara neden olan
İngilizlerin bu güvencesine inanmak pek saflık olur. Yalnız tam anlamı ile
inanılmasını isterim ki, eğer memleketin kurtuluş ve esenliği benim
çekilmeme bağlı olsaydı, kayıtsız şartsız ve geleceğim hakkında hiç bir
ümit ve amaç beslemeyi aklıma getirmeden, benliğimi kurban etmek kadar
vicdani ve basit bir şey olamazdı. (Alkışlar) Şunu eklemek isterim ki,
aradaki büyük fark, gerçek durumun henüz karşı tarafça anlşılamamış
olmasındandır. 1. Seçildiği açıklanan iyi geçinme yolunu çok üzücü
buluyorum. Çünkü iyi geçinme, bir insanın zayıf noktasını hoş görmek ve
onun devam etmesini sağlamak değildir. Üzücü olmakla birlikte, ateşkes
antlaşmasının imzalanmasından bu güne kadar, hükümetlerin birbirine
benzeyen yetersiz ve zayıf durumlar göstermesi ve milli kuvvetleri
desteklenebilir bir kuvvet olarak kabul etmemesi, itilâf devletlerinin
ülkemizi istilâ etmesine engel olamamış, tam tersine amaçlarını
kolaylaştırmıştır. General Allenbi ile halen Padişah hazretlerinin
başmabeyincisi olan eski Harbiye Nazırı Yaver Paşa'nın bizzat yaptığı
konuşmaya ve adı geçen kişinin karşı karşıya bırakıldığı içler acısı duruma
ve ayrıca bir yabancı general ile eski Harbiye Nazırı Abdullah Paşa'nın
görüşmelerinde generalin kullandığı bağımsızlığı hiçe sayan sözlerine bu
arada dikkatinizi çekmek isterim. Şimdiye kadar bundan önceki kabineler
tarafından izlenen bu iyi niyet yolu nedeniyle Anadolu'nun batı kesimi ve
saltanat başkentinden, Hilâfet makamındaki şerefli Hükümdarımızın
saraylarına kadar her yer korkunç bir Sekilde işgal edilmiştir. Ayrıca
milli kuvvetler saptanarak yok edilmeye ve Doğu Anadolu için de aynı ilginç
işlemler ortaya çıkmaya başlamıştır. Bu nedenle yüce şahsınızın ve içinde
bulundukları bakanlar kurulunun böyle girişimlere yardımcı olmama
vatanseverliği göstermeniz arzu edilir. Buna şunu da eklemek isterim. Görüş
ve düşüncelerimin gerçekleşeceği konusundaki inancım tamdır. Çünkü bu görüş
ve düşünce, her yöredeki bilgi ve milli onur sahibi kişilerin ortak ve
genel görüşüdür ve özellikle milli vicdanın izlenimlerine dayanmaktadır.
Anadolu'daki büyük komutan makamlarının bir süreden beri sarsılması ve o
boşlukların yerine ancak yetersiz ve bilgisizlerin doldurulması gibi, Batı
Anadolu'yu boğazlanmışcasına elinden kaptıran, onurlu kişilerin yerine
geçenlerin izledikleri politikaya bir kez daha dikkatinizi çekerim. 1. Ali
ihsan Paşa ile Nurettin Paşa ve onun yerine getirilen Ali Nadir Paşa
olaylarına milli tarih açıklık getirecektir. Bu gün yüce şahsınızın sahip
bulundukları makam, vatan ve milletin kurtuluşunu sağlayacak bir güç
olamadığına göre yeni iş başına gelenlerin açtıkları yaraları bu kez de
vatan ve milletin doğu kısmına yaymalarına yüce şahsınız gibi varlığı ancak
onurlu bir yaşam olması gereken değerli ve tecrübeli bir kişinin baş
eğmesine hiç te gerekli ve zorunlu bir neden yoktur. Bağımsızlığını
kaybeden makamınızdan ayrılarak tarihin açık olan korkusuz sayfalarında
övünülecek bir şekilde yaşamanız sanırım bütün dürüst ve onurlu kişiler
tarafından beklenmektedir. (Bravo sesleri) Ferit Paşa'ya en son verdiğim
cevap şudur: Harbiye Nazırı Ferit Paşa Hazretlerine Erzurum, 6 Temmuz 1919
Ermenistan'a bağlanmalarına söz verilmiş olduğunu öğrenmekle heyecana gelen
ve coşan doğu illeri halkının arasından ayrılıp İstanbul'a gelmem
konusundaki önerinizi yerine getirmek konusunda kişisel irademi kullanmaya
manen ve maddeten imkân bulamıyorum. Durumun değerlendirilmesini, bilinen
mertliğiniz ve samimiyetinize gü venerek arz ederim, efendim. Üçüncü Ordu
Müfettişi ve Padişahın Fahri Yaveri M. KEMAL

Bunun ardından Sarayın yüce başkâtipliği eliyle aldığım telgrafta «Sizlerce
gerçekleştirilen ulu girişimler her nasılsa İngilizlerce, vatan korunması
şeklinde değil, başka bir şekilde kabul edilmektedir. İngilizler yüce
şahsınıza karşı gurur kırıcı hiçbir davranışta bulunmayacakları konusunda
kesinlikle söz verdiler » denilmekte idi. Buna cevap beklemeden şu telgrafı
gönderdiler: «Yüksek memuriyetinize görülen lüzum üzerine son vermiş
olduğundan hemen gecikmeden İstanbul'a dönmeniz Padişah hazretlerinin
emirleri gereğidir.» Padişah Başkâtibi Ali FUAT

Son cevabım şu oldu: 7 Temnıuz 1919 Erzurum Padişah hazretlerinin devletli
mabeyni yüce başkâtipliği eliyle Padişah hazretlerinin yüce katına. şimdiye
kadar gerek padişahlık yüce makamına ve gerek Harbiye Nazareti'ne yazdığımı
yazılarda vatan ve milletin ve yüce hilafet makamının karşılaştığı üzücü
olayları ve buna karşı ortaya çıkan tepkileri ve milli durumu bütün
safhaları ve açığı ile ile arz ettim. Böyle davranmakla kutsal varlığımın
bana yüklediği en yüksek ve en vicdani görevlerden birini yapmış oldum.
Bendenizin çalışına ve faaliyetlerinin İngilizlerce vatan savunması olarak
değil, başka bir şekilde yorumlanması nedeniyle yüce hükümetlerinin ağır
baskı altında tutulduğu yazılıyor ve bildiriliyor. Yüce Hükümetiniz ve yüce
Saltanat başkentinizin ne gibi baskı ve üzücü şartlar altında bulunduğu
gerek benim tarafımdan ve gerekse bütün asil milletimizce tam anlamıyla ve
her yönüyle bilinmekte olup bu baskı ve denetimin giderek daha da artması
durumunda özellikle büyük sadaketle ve aşırı derecede bağlı bulunduğum
müşfik ve yüce amaçlar taşıyan yüreğinizin sıkıntıya düşmesine hiçbir
şekilde razı olamayacağım için, yalnız memuriyetime değil, bütün şan ve
şerefini, vatan ve milletimin ve kutsal yüce makamınızın feyiz ve asalet
nurundan alan ve pek çok sevdiğim kutsal askerlik yaşamıma da veda ederek
özveride bulunduğumu arz etmek isterim. (Alkışlar) Yüce saltanat ve hilâfet
makamınızın ve asil milletimizin sonuna kadar daima koruyucusu ve sadık bir
kulu olarak kalacağımı içten gelen duygularımla arz ve temin ederim. Yüksek
askerlik mesleğinden istifa ettiğimi Harbiye Nezareti'ne bildirdim. Onurlu
padişaha sıhhat ve esenlikler diler ve her türlü kötülükten korumasını
Cenabı Hak'tan dilerim. Yüce bilgilerinize sunarım. Kulları Mustafa KEMAL

Birinci dönem ile ilgili olan açıklamalarım burada bitmiştir. Arkadaşlar,
sizleri fazla yormamak için ufak bir aradan sonra devam etmek istiyorum.
MUSTAFA KEMAL PAŞA (Ankara) - Efendiler! Hepinizin bildiği gibi, 10 Temmuz
1919 tarihinde Erzurum'da Doğu Anadolu illerini kapsayan bir. milli kongre
toplandı. Bu milli kongrenin koyduğu şartlar, sanırım bilinmektedir.. Fakat
şimdiye kadar yaptıklarımıza bir başlangıç sayıldığı için sizlere
hatırlatmak üzere önemli noktaları yeniden okuyacağım. Erzurum kongresinin
koyduğu şartlardan birincisi; I. Dünya Savaşının genel durumu gereğince,
düşmüş olduğumuz yenilgi nedeniyle vatanımızın birçok önemli bölümü
düşmanlarımızın istilâsı altına girmişti.. Millet, bütün isteklerinde maddi
ve gerçekçi düşünmek ve ancak kuvvet ve gücüyle sağlayacağı durumlarda
kendine yeni bir sınır çizmek üzere idi. İşte kongre bu sınırı çizmiştir.
Bu milli sınırın dostlukla korunması için demiştir ki: Ateşkes
antlaşmasının imzalandığı 30 Ekim 1918 tarihinde çizilen hudut, sınırımız
olacaktır. Vatanımızın sınırı olacak bu hududu, sanırım, ayrıntılarıyla
bilmeyen arkadaşlarımız vardır. Yeniden fazla ayrıntıya girmek istemediğim
için. şu şekilde açıklayacağım. Doğu sınırını Kars, Ardahan ve Artvin'i
içine alacak şekilde göz önüne getiriniz. Batı sınırı, bildiğiniz gibi,
Edirne'den geçiyor. En büyük değişiklik güney sınırımızda olmuştur. Güney
sınırımız İskenderun'un güneyinden başlar, Halep'le Kadıma arasında
Cerablus köprüsünde sona eren bir hat ve doğu kısmı da Musul ili
Süleymaniye ve Kerkük dolayı ve bu iki bölgeyi birbirinden ayıran hat.
Efendiler! Bu sınır sadece askeri gerekçelerle çizilmiş bir sınır değildir,
milli sınırdır. Milli sınır, olmak üzere tespit edilmiştir. Fakat bu sınır
içinde islâm ögesine sahip yalnız bir milletin olduğu düşünülmesin. Bu
sınır içinde Türk vardır, Çerkez vardır ve diğer islâm öğeleri vardır. işte
bu sınır karışık bir halde yaşayan, bütün amacını tam anlamı ile
birleştirmiş olan kardeş unsurların milli sınırıdır. (Hepsi islâmdır,
kardeştir sesleri) Bu sınır olayını kararlaştıran maddenin içerisinde büyük
bir ana öğe vardır. Fazla olarak da bu vatan hududu içinde yaşayan islâm
unsurlarının her birinin kendine özgü olan yörelerine, geleneklerine,
ırkına özel olan ayrıcalıkları bütün samimiyeti ile ve karşılıklı olarak
kabul etmiş ve onaylanmıştı. Doğal olarak bununla ilgili ayrıntılı bilgiler
yoktur. Çünkü bu ayrıntılı bilgilere girmenin zamanı değildir. İnşallah,
varlığımız kurtarıldıktan sonra (inşallah sesleri) kesin şeklini
alacağından şimdilik ayrıntıya girilmemiştir. Fakat aslında bu, maddenin
kapsamındadır. Yine Erzurum Kongresi'nin milli esaslarından birisi,
efendiler, işte bu milli sınır içindeki yönetimin milli egemenlik esaslanna
dayanmasıdır. Çünkü bizzat bulunmuş olmam dolayısıyla kongrenin o zamanki
anlayışını yakından bilmekteyim. Her halde Osmanlı topluluğunun bütünlüğü,
milli bağımsızlığın kazanılması, her şeyden önce yüce Saltanat makamının
dokunulmazlığı, mutlaka güvenilir bir kuvvete ve sağlam bir yönetime bağlı
olarak gerçekleşebilir. Bu ise ancak milli egemenlik esasına dayanan
yönetim ve kuvvetle sağlanabilir. Erzurum kongresinde milli sınırlarımız
içinde yaşayan müslüman olmayan unsurlar bile gözönüne alınmıştır.
Hepimizce bilinmektedir. Efendiler, Müslüman olmayan unsurlar, azınlıklar
adı altında bütün dünyanın üzerinde durduğu ve özellikle bizim ülkemizle
ilgili olunca pek büyük önemle göz önüne alınan bir sorundur. Doğal olarak
bu olaya bir kural koymak gerekir ve bu o zaman da gerekli idi, Kongrenin
koyduğu kural gereğince müslüman olmayanlara, müslüman olanlara verilmiş
olan haklar aynen verilecektir. Bundan daha normal bir kural bulunamaz.
Bununla aynı sınır içinde yaşayan insanlara aynı kanuni haklar verilmiş
oluyordu. Yine en önemli kurallardan birisi, devletin, milletin iç ve dış
bağımsızlığı idi. Millet bağımsızlığından vazgeçmiyor ve vazgeçmeyecek esas
kabul edilmiştir. Ancak, bu ana şart daima saklı ve saygıdeğer tutulmak
üzere, ülkemizin bayındırlık durumunu, milletimizin varlığını ve genel
olarak düşünce düzeyimizi göz önünde tutacak olursak, bütün dünyadaki
gelişme ile bunu karşılaştırdığımızda itiraf etmek zorundayız ki, biraz
değil, çok geri durumdayız. Bu nedenle duruınu değiştirmek için çok büyük
kaynaklara, çok çeşitli araca, kısacası her şeye ihtiyacımız vardır.
Milletimizin ilerleme ve yükselmesi için ve ülkenin bayındırlığı için,
ihtiyaç duyduğumuz her şeyi dışarıdan almak konusunda doğal olarak tam bir
olgunlukla hareket edeceğiz, dış ilgi ve yardımı tamamen uygun göreceğiz.
Ancak arz ettiğim gibi, bağımsız kalmak görünüş ve yetkisini daima korumak
şartı ile... Erzurum Kongresi'nin esas şartları bunlardan oluşuyordu.
Kuruluştan ve bununla ilgili ayrıntılardan bahsetmeyeceğim. İşte, Erzurum
Kongresi milletin yararı için ve halkımızla ilgili hayati konuları görüşmek
için toplandığı sırada İstanbul'da iktidar mevkiinde bulunan Sadrazam Ferit
Paşa kongreyi yönetenlerin tümünü suçlu ve haydut olarak kabul etmiş,
derhal tutuklanarak İstanbul'a gönderilmelerini bütün resmi, mülki ve
askeri makamlara bildirmiştir. Bunun da ayrıntılarını açıklamak
istemiyorum. Buradan Sivas Kongresine geçeceğim. Erzurum Kongresinden sonra
4 Eylülde Sivas'ta genel bir kongre yapıldı. Erzurum Kongresi yalnız Doğu
Anadolu'yu temsil etmiş oluyordu. Sivas'a Batı Anadolu' dan ve Rumeli'den
de delegeler gelmiş olması nedeniyle yaralı vatanın genel kurulu olarak,
Anadolu ve Rumeli'de yaşayan bütün vatandaşlarımızın görüşü desteklenmiş
oluyordu. Sivas Kongresi, Erzurum Kongresinde tespit edilen şartları aynen
kabul etmiş, yalnız adını yaymakla kalmamıştır. Bütün Anadolu ve Rumeli'yi
içine almak üzere birlik ve milli dayanışma sağlanmıştır. Bu sırada
içişleri Bakanı bulunan Adil Bey ve Harbiye Nazırı Şerif Paşa, Erzurum
Kongresi sırasında olduğu gibi ve belki bundan daha da çok, yine milli
egemenliğin kazanılması için, yine vatan uğruna ve milleti kurtarmak için
çalışanlara karşı birtakım kararlar alıyor ve bu kararları akıl almaz bir
hızla uyguluyorlardı. Tam kongre toplandığı sırada Ferit Paşa ve arkadaşı
Malatya'da Elazığ Valisi Galip Beyin emir ve yönetimlerinde masum halkı
aldatmak suretiyle bir kuvvet toplanmasına çalışmışlardı. Harbiye Nazırı
Şefik Paşa da milletimizden ve dindaşlarımızdan kurulu bu masum askeri
kuvveti desteklemek üzere emirler veriyordu. Ali Galip Bey·bu kuvvetlerle
ani olarak gelerek Sivas'ı basacak, orada bulunan milli kuvvetleri birer
birer bir cani gibi asacak, kesecekti. Bütün bu düzenleme, kendisinin
vilâyete ve komutanlığa atanması içindi. Hareket için bir padişah emri
almışlar ve bu kişinin padişah emrini cebinde taşıdığı gerçeği
anlaşılmıştı. Sivas'a vardıktan sonra derhal telgraf başında İstanbul ile
konuşacak ve bunun ardından padişah emrini de yayımlayacaktı. Diğer
taraftan Ankara'da vali bulunan Muhittin Paşa Çorum'a gitmiş ve orada yine
Harbiye Nazırı'nın kendi emrine vermiş olduğu askeri kuvvet ile hareket
ederek iki taraftan Sivas'a baskın yapmayı plânlamıştı. Tesadüfen İstanbul
ile bu kişiler arasında alınan ve gönderilen şifreli telgraflar elimize
geçti. Bunun üzerine derhal İstanbul'a, başvurduk ve bunun gerekçesini
anlamaya çalıştık. Tabii Ferit Paşa, Şerif Paşa, Adil Bey güvenilebilir
kişiler değildiler. Millet adına Sivas'ta toplanmış olan kongre üyeleri
yüksek hilâfet ve saltanat makamına, padişahlık makamına telgraflar
gönderdiler. Bütün heyetler telgrafhaneye koşarak padişahtan haklarını
istediler. MEHMET ŞÜKRÜ BEY (Afyon Karahisar) - Paşa hazretleri, bir nokta
var: İngiliz Amirali «Mister Nowil» in girişimlerini açıklamanız gerekli.
MUSTAFA KEMAL PAŞA (Ankara) - Pek doğru! İngilizlerden bahsetmek
istemediğim için bu noktayı kaydetmedim, efendim. Gerçekten İngilizler daha
önce bütün Kürtleri aldatarak, onları Türkler ve diğer dindaşlarından
ayırmak için düşünebildikleri her şeyi uygulamaya çalışıyorlardı. Bu
uygulamada en büyük çabayı gösteren de yüzbaşı veya bir söylentiye göre
binbaşı rütbesine sahip bir kişi idi ve ne yazık ki ona müslüman bir iki
kişi de yardım ediyorlardı. Tam bu sırada Nowil adlı kişi Malatya'ya gelmiş
ve Alip Galip Bey'le iş birliği kurmuştu ve bu kişi Sivas yönüne
gönderilmesi düşünülen kuvvetin başında bulunuyordu. Yine bıraktığım
noktaya dönüyorum. Durumu Padişah hazretlerine arzetmek istedik, bütün
telgraf görüşmelerinin Ferit Paşa, Adil Bey ve arkadaşları tarafından
kesildiğini gördük ve bizim Padişah hazretleri ile görüşmemize izin
verilmedi. Önce Ferit Paşa'ya ve sonra da padişah hazretlerine
başvurulduğunu arz etmiştim. Ferit Paşa'ya güvensizliğimizi ve
başvurularımızda kendisine güvenmemekte olduğumuzu ve hatta durumu tümü ile
açıkladıktan sonra Ferit Paşa Kabinesi'nin yerine artık her halde milletin
amaçlarına uygun ve güvenine sahip bir hükümeti iktidara getirmek gereğini
arzetmiş olduk. Bu arzımız Ferit Paşa'nın yolu kapaması ile padişahın
bilgisine sunulamamıştır. Bundan sonra Ferit Paşa'ya dedik ki, bizi bu
konuyu sunmakta serbest bırakmazsanız o zaman millet, davranışlarında
kendini hür ve bağımsız saymakta haklı olacaktır. Cevap vermediler.
Bağımsızlık kendiliğinden tanınmış oldu. Kongre kendini bağımsız olarak
düşününce, tabii Mister Nowil'e, Ali Galip Beye ve onun aldattığı masum
insanlara karşı önlemler aldı. İlk önlem, tabii aldatılmış olan
dindaşlarımızı aydınlatmaktı ve bunu başarır başarmaz bütün aldatanlar,
bütün o caniler yalnız kaldılar ve oradan kaçmayı başardılar. Çorum'da
bulunan Muhittin Paşa da Sivas'a davet olundu, efendiler! İstanbul'da Ferit
Paşa Kabinesi ile milletin, bütün mülki erkân ve ordunun bağlantısı bu
suretle kesintiye uğratıldı ve bu durum tam 23 gün sürdü. 23 günlük sürede,
hepinizce bilindiği gibi, milletimiz kutsal amacını gerçekleştirmek için
birlik ve dayanışmasını ne dereceye kadar gösterebileceğini cesur
davranışlarıyla ispat etti. Bu, millet için, hepimiz için gurur duyulacak
ve övünülecek bir durumdur. Nihayet 23 gün, sonra Ferit Paşa işlediği büyük
suçu, millet ve memleketin anladığını, milletin kararlı olduğunu ve
kahramanlıktan geri kalınayacağını sezerek istifa etmeye mecbur oldu.
Bundan sonra iktidara Ali Rıza Paşa gelmişti. Ali Rıza Paşa'nın iktidara
gelmesi ve bildiğiniz gibi, istediği kabineyi oluşturması hakkında Sivas
Kongresi'nin veya Sivas Kongresi'nin görevlendirdiği temsil heyetinin
hiçbir ilgi ve ilişkisi olmadığı bilinmektedir. Bunun için kongre temsil
heyeti ile kendiliğinden karşı karşıya gelmiş oldu. İlk bakışta Ali Rıza
Paşa Kabinesi'nin bakanları Ferit Paşa Kabinesi'nden devredilmiş gibi
göründü. Bu durumda güven duyma konusunda biraz kararsızlık oldu. İşte bu
nedenle o zaman Ali Rıza Paşa'ya karşı bulunmak gerekliliği hissedilmiştir.
Önemli olduğu için müsaadenizle aynen okuyacağım. İktidara gelen Ali Rıza
Paşaya 3 Ekim 1919 günü şu telgrafla bilgilerimizi sunduk: Anlayışlı
Sadrazam AIi Rıza Paşa Hazretlerine, Millet, şimdiye kadar devlet
yönetimine geçenlerin, anayasaya ve milli amaçlara ters düşen ve bilinen
tutumlarından üzülerek, hukuka uygunluğu sağlamak ve geleceğini güvenli ve
becerikli ellerde görmek için kesin kararını vermiş ve gerekli cesaretli
girişimlerde bulunmuştur. Düzgün bir kuruluşa bağlı milli kuvvetler,
milletin kesin iradesinin, yüce Allah'ın emirleriyle tam anlamı ile
gösterilmesini ispat etme kudretini kazanmıştır. Millet, kuvvet ve
iradesini hiçbir zaman padişahlık makamına aykırı, ülke yararına aykırı ve
millete ters bir biçimde kullanmak arzusunda değildir. Millet, Halife
hazretlerinin kutsal şahsının güvenini kazanmış olan yüce şahsınızla yüce
arkadaşlarınızı güç durumda bırakmaktan kesin olarak sakınmakta olup,
tersine tam anlamı ile yardım etmeye bütün samimiyeti ile hazırdır. Ancak
bakanlar kurulu içinde Ferit Paşa ile çalışmış kişilerin bulunması, yüce
heyetlerinin düşünceleriyle milli isteklerin uygunluk derecesini olgunlukla
anlamak zorunluluğunu doğurmuş bulunmaktadır. Millet olarak tam güvenliğe
sahip olmadan atılmış olan her adım, düzelmeye başlamayı engelleyecek ve
yarım çarelerle yetinilmesi, millet ile yüksek heyetiniz arasında da yanlış
anlamalara neden olabileceğinden, uygun görülmemektedir. Bundan dolayı
heyetimiz, kesin ve açık olarak Sadrazam makamının yüce sahibinden aşağıda
belirtilen konuların yeni hükümetinizce uygun bulunup bulunmadığı ve kabul
edilip edilmeyeceği konusunu büyük bir saygıyla anlamayı görevlerinden
sayar. 1. Yeni hükümetin Erzurum ve Sivas kongrelerinde kararlaştırılan
kuruluşa ve milletin meşru dileğine saygı göstermesi, 1. Milli Meclis
toplanıp, denetim gerçek olarak başlayıncaya kadar milletin geleceği
hakkında hiçbir yükümlülük altına ve resmi işlere girilmemesi, 1. Barış
konferansında milletin ve memleketin geleceği kararlaştırılacağından,
görevlendirilecek delegelerin bundan önceki gibi yeteneksiz kişiler değil,
milletin amaçlarını tam anlamı ile bilen ve güvenilir, anlayışlı ve
kudretli kişilerden seçilmesi. Bu konuda tamamen anlaşma olması durumunda
milletin vicdanından doğmuş ve bütün itilâf devletlerince meşruluğu ve
kudreti tanınmış olan milli kuruluşumuzun, hükümetin yardımcısı olacağı ve
bu şekilde hükümetin millet ve memleketin geleceği hakkında barış
konferansında meydana gelecek girişimlerinin daha güvenilir ve etkili
olacağı tabiidir. Bir kez bu önemli noktalarda uygunluk sağlandığı
anlaşıldıktan sonra, ileride olabilecek normal olmayan durumları gidermek
için bazı ek sunuşlarda bulunmamız iznini yüce sadrazam makamına arz
ederim. Anadolu ve Rumeli Müdafaai Hukuk Cemiyeti Temsil Heyeti adına;
MUSTAFA KEMAL

İşte bu önemli noktalar üzerinde anlaştıktan sonra, arada bazı yazılar
yazdık. Ali Rıza Paşa, Erzurum ve Sivas kongrelerinden bilgisi olmadığını
yazdı. «Gereği yerine getirilmek üzere önce bunları bildiriniz» dediler.
Hepinizin bildiği bildiriyi kendilerine ilettik. Bakanlar kurulunun bunu
incelemesinden sonra bile Sadrazamın verdiği cevapta önemli noktaların
Bakanlar kurulunca kabul edildiği bildiriliyor ve ondan sonra da bizim
hakkımızda birtakım kısıtlayıcı isteklerde bulunuluyordu. Bu kısıtlayıcı
isteklerin başlıcası, olağanüstü olaylar ve ortaya çıkan yirmi üç günlük
durumun giderilmesinden sonra, Meclis-i Mebusan seçimlerine ve hükümet
işlerine karışılmaması konularını kapsıyordu. Bizim verdiğimiz cevabı aynen
okursam olay daha çok açıklığa kavuşacaktır. Yüce Sadaret Makamına, «4 Ekim
1919 tarihli, sadaret makamının cevap telgrafının kapsamından anlaşıldığına
göre, derneğimiz temsil kurulunun yapmış olduğu sunuş ve tekliflerin
tamamen uygun görüldüğü ve kabul buyurulmuş olduğu, minnet duygulan
izlenmiştir. Bununla birlikte tarafımızdan taahhüt edilmesini istediğiniz
noktalarla ilgili olarak aşağıda olduğu gibi açıklamalarda bulunmamıza
müsaade etmenizi içtenlikle rica ederiz. Hükümetin yol gösterici
davranışında kanun hükümlerine tam anlamı ile uyulması doğal olup,
kurulumuzca da bunun sağlanmasını görmek tek amacımızdır. Son zamanlarda
ortaya çıkan uygun olmayan durumun ve kanunsuzluğun nedeni ve etkeni Ferit
Paşa Kabinesi idi. Bu konu, adı geçen kabinenin düşmesi ile, yüksek
kurulunuzca kanun hükümleri içinde çalışma ve Ferit Paşa Kabinesi
tarafından yapılan kanun dışı işler ve davranışlar dolayısıyla ortaya çıkan
durumun kaldırılması için gereken kesin önlemlerin alınması ve gereğinin
yapılması ile ortadan kalkar ve böylece olması beklenen olay ve devam
edebilecek olan davranışlara sebebiyet verilmemiş olur. Kurulumuzun,
bakanlar kuruluyla kanuni hükümler içinde her türlü anlaşma ve görüşmelerde
bulunabilmesi için, önce hükümetin meşru ve kanuna uygun olan milli
kuruluşumuza iyiniyet göstereceğini açık ve kesin bir dille söylemesi
gerekmektedir. Aksi halde, kurulumuz ile hükümetimiz arasında karşılıklı
güven ve samimiyet bulunup bulunmadığı kuşkusu doğacak ve sonuç olarak bu
da uyumsuz davranış ve girişimlerin ortaya çıkmasına neden olacaktır.
Başkent ile Anadolu'yu birbirinden ayırmaya kurulumuz ve temsilcisi
bulunduğumuz millet bireyleri sebep olmamışlardır. Tam tersine, düşünülen
hükümetin Paris Barış Konferansı'nda doğu illerimizi, tamamını geniş bir
özerkliği olan Ermenistan olarak kabul edişi, Toroslar sınır gösterilerek
iki üç ilimizin tümünün Osmanlı sınırı dışında bırakılması ve başkent ile
illerimizin bazılarında ateşkes antlaşması hükümlerine aykırı birçok
işgaller ve devlet ve milletin bağımsızlık gururunun kırılmasına seyirci
kalınması, başkent ile Anadolu'nun birbirinden ayrı düşünmelerine neden
olmuştur. Ayrıca, bu duruma milli varlığını korumak amacı ve dine dayanan
azmi ile kutsal haklarını korumak için ayaklanan kongre üyelerini eşkiya
çetesi gibi cezalandırmak amacı ile Elâzığ ilinde birtakım eşkıya
toplayarak Sivas ve Elâzığ halkları arasında vuruşma için hazırlanma emri
veren bundan önceki hükümetin meşru olmayan icraatı da neden olmuştur.
Osmanlı topraklarının bir kısmının işgali tehlikesine gelince; Milli
kuruluşunuzun kurulmasından bu güne kadar hiçbir işgal olmadığı gibi, tam
tersine Ferit Paşa Kabinesi'nin hoşgörü ve günahının sonucu ateşkes
hükümlerine aykırı olarak işgal edilen Merzifon ve Samsun gibi illerimiz
boşaltılmıştır. Bundan dolayı, devletin birliğini heyetimiz değil, bundan
önceki hükümetin bozduğunu söylemeye gerek görmediğimi arz ederim.
Tarafımızdan hiçbir resmi daire işgal edilmemiş olup, ortada bulunmayan bir
durumun düzeltilmesi gibi bir şey düşünülemez. Milli kuvvetlerimiz
aleyhinde bundan önceki hükümetin yapmış olduğu yayının doğruluk derecesini
araştırmak üzere gelen ve başkentte milletin güvenini taşıyan, milli
kuvvetlere dayalı ve meşru olan bir hükümet bulamayan itilâf devletlerinin
yollamış olduğu birtakım görevlilerle yaptığım görüşmeler de siyasi bir
resmiyet taşımamaktadır. Bu görüşmelerin amacı, milletin geleceğe yönelik
isteklerini milli kuruluşumuzun büyüklük ve kudretini, milli iradenin
genişliği ve kesinliğini onlara yakından göstermek ve bununla milletimiz
hakkında saygı ve güven sağlamakla sınırlandırılmıştır. Bunun da barış
konferansında gelecek için zararlı değil, aksine çok yararlı sonuçlar
sağlayacağı şüphe götürmez bir husustur. Milletvekili seçimi hakkında
bundan önceki hükümetin verdiği emirler gereği hareket eden mahalli
daireler henüz seçim kütüklerini bile hazırlamaya yeni başlamış
olduklarından seçimlerde halkın hürriyetine saldırı ve engelleme şımdiye
kadar maddeten mümkün olmadığı gibi, örneğimiz ve bir siyasi kuruluş
olmadığından, siyasi ihtirastan tamamen uzak bulunacağını ve seçimlerde
kesinlikle halkın anlayış ve vicdan hürriyetine karışmayacağım pek çok kere
bildirileriyle açıklamış bulunmaktadır. Hükümet işlerinde olan duraklama,
ancak resmi telefon görüşmelerinin arızasıdır ki, bu da milletin şefkatli
babası ve şerefi olan padişahına sunuşunu ve ricalarını iletmesine engel
olmuştur. Bu da padişah ve millet arasında bir engel oluşturan Ferit Paşa
Kabinesi'nin uygun olmayan tutumunun zorunlu sonucudur. Şu noktayı da ciddi
bir olgunluk ve önemle yüksek görüşlerinize sunmak zorundayız. Samimi
açıklamalarınızda memleketimizde meşrutiyet gereğince milli egemenliğin
yürürlükte bulunduğu açık ise de, feshedilmesinden itibaren Meclis-i
Mebusan-ın dört ay içinde toplanması Anayasamızın açık hükümlerinden,
olmasına rağmen bu güne kadar seçimlerle ilgili kütükler bile
hazırlanmamıştır. Başka bir şekilde açıklanması. mümkün olmayan, dört ay
içinde toplanma kanuni zorunluluğu altında bulunan Milli Meclisin şu ana
kadar toplanamaması Ferit Paşa Kabinesi'nin açıktan açığa meşrutiyet
idaresine bir darbesi ve Anayasaya açık bir saldırısı sayılır ve ceza
kanunun özel maddesine dayanılarak bir cinayet sayılıp, sebep olanlar
hakkında kanun hükümlerinin tam olarak uygulanması, milli egemenliği kabul
eden ve kanun hükümlerinin uygulanmasını kendisi için bir kanuni görev
sayan her meşru hükümet için ilk kutsal görev niteliğindedir. Bundan sonra
ayrıntılarla ilgili bazı noktalar vardır. Efendim! Ali Rıza Paşa bu
cevabımızdan sonra birkaç gün kendi isteği ile sustu. Nihayet üç gün sonra
karşımıza. bizimle konuşmak üzere Harbiye Nazırı Cemal Paşa çıktı. Cemal
Paşa'nın verdiği telgraf, bakanlar kurulunun milli amaçlar içinde hareket
için önerilen şartların tamamını kabul ettikleri konusunu içeriyordu ve
karşılıklı olarak yapılan önerilerle hükümetle hepimizin çok ciddi ve
samimi bir anlaşma yapmış olduğumuz izlenimini alıyorduk. Fakat bu
anlaşmanın gerçekleşmesi sözünden sonra, Cemal Paşa yeniden bazı önerilerde
bulundu. Bakanlar kurulu adına önerdiği konular önemli olduğu için birer
birer açıklayacağım. 1. İttihatçılıkla (İttihat ve Terakki Cemiyeti ile
ilgili kimse.) ilişkili bulunmamak, ' 1. Osmanlı Devleti'nin I. Dünya
Savaşı'na katılmasının doğru olmadığı ve sebep olanların adlarını tespit
etmek için bazı yayın ların yapılması ve haklarında kovuşturma açılması ve
kanuni cezalarının verilmesi, 1. Her nevi cinayet suçlularının cezadan
kurtulamayacağı, 1. Seçimlerin hür bir şekilde yapılabilmesi için güvence
verilmesi, bildiriliyor ve isteniyordu. Buna verdiğimiz cevap, söylediğimiz
düşünceler şöyle idi; Harbiye Nazırı Cemal Paşa Hazretlerine, 9 Ekim 1919
tarihli yazınıza cevap vermeden önce temsil heyetimizin sayın bakanlar
kurulu üyeleri hakkında saygı duyguları ile en iyi dileklerimi sunduğumu ve
düşüncelerini birbirine söyleme ve birbirlerine düşüncelerini bildirme ile
iki tarafın dürüstlük ve samimiyeti kendisine önder kabul ettiğine
inandığımızı arz ederim. Çeşitli araçlarla duyurulması gerekli görülen
yazınız ve açıklanan dört madde hakkında temsil heyetimizin görüşü ve
düşüncesi aşağıda belirtilmiştir: Rum ve Ermenilerle İngilizler başta olmak
üzere itilâf devletlerinin ve bunların suçlarına alet olan düşük Ferit Paşa
Kabinesi'nin, milli birliğe ve vatan mutluluğuna yönelik her çeşit girişimi
ve meşru milli faaliyeti genel olarak ittihatçılıkla suçlamayı bir meslek
edinmiş oldukları hepimizce bilinmektedir. Girişimimizin ve milli
kuruluşumuzun ittihatçılıkla hiçbir ilgisi olmadığı, kötü düşünen kişiler
dışında gerek millet ve gerek ilişkide olan yalancılarca anlaşıldığı halde
açıkladığınız kötü anlayışı tam olarak ortadan kaldırmak umuduyla Sivas
Genel Kongre'sinin birinci oturumunda konuşmalara başlamadan önce bütün
delegeler, İttihat ve Terakki Cemiyeti'nin canlandırılması için
çalışmayacakları konusunda açık olarak, birer birer ant içmişler ve bu ant
sureti her tarafta yayımlanmış ve ilân olunmuştur. Bundan başka, yeri
geldiğinde ve özellikle yabancılarla ilişkide bulundukça bu önemli konu ile
ilgili bildiride ve gerekli açıklamalarda bulunulmaktadır. Bununla
birlikte, önerdiğiniz gibi bu konuda yine fırsat çıktıkça, açıklama ve
yayımdan geri kalınmayacaktır. Yalnız bu konu göründüğünden başka bir
biçimde ortaya çıkarsa, durumu nedeniyle özel bir önem verilmesi
gerekmektedir. Bu yönüyle, sadece bakanlar kurulu üyeleri ile
düşüncelerimizi karşılıklı söylememiz ve yüksek heyetinizde bu konuda hâkim
olan düşünceyi öğrenmek amacı ile temsil heyetimizin buna ilişkin
düşüncelerini arz etmeyi gerekli görmekteyiz. Biz müslüman olmayan halk ile
itilâf hükümetlerinin siyasi durum karşısında gördüklerini, genel olarak
ittihatçılıkla suçlamalarını doğru bulmuyoruz. ittihatçılar içinde kötü
yönetim ve yolsuzlukları ile memleketi harabeye çevirenlerden oluşan bir
küçük grup vardır ki işte millet ve bizim gözümüzde asıl suçlu olanlar
bunlardır. Yoksa ittihat ve Terakki üyesi olup tarafsızlığını korumuş,
kötülüğe âlet olmamış onurlu kişilerin bu şekilde zan altında bırakılmaları
ve özellikle her millette olduğu gibi iyiyi güzeli gerekli şekilde
ayıramamak, halkın bir kısmını zan altında tutmak doğru değildir ve bunu
ülkenin güvenliği, iç düzeni ve geleceği bakımından sakıncalı bulmaktayız.
Bundan dolayı, kabinenin, bu maddenin asıl amacının ne olduğunu
açıklamasını önemle rica ederiz. 2. ikinci madde içeriğine gelince: Bu
konu, çok yönlü düşünülmesi gereken ve çeşitli şekillerde yorumlanabilen
bir husustur. Örnek olarak, kafa tutmayı bile akla getirmektedir. Sonucunda
felâket ve çok üzücü olaylara neden olan ve bu gün için milletimizin
memnuniyetsizliğine yol açan I. Dünya Savaşına katılmamış olmak tabii ki
çok daha iyi olurdu. Fakat buna maddeten imkân yoktu. Çünkü katılmama,
silâhlanmış bir tarafsızlığı, yani boğazların kapalı bulundurulmasını
gerektiriyordu. Halbuki vatanımızın coğrafi konumu, İstanbul'un stratejik
durumu, Rusların itilâf hükümetleri yanında yer almış olması, bizim seyirci
kalmamıza kesinlikle uygun değildi. Bunun yanı sıra silâhlanmış bir
tarafsızlığın devamı için paramız, silahımız, sanayiimiz, kısaca, gerekli
araç ve gerecimiz de bulunmuyordu. İtilâf devletlerinin ve özellikle
İngilizlerin para vermemesi bir yana, gemilerimize el koyarak milletin
dişinden tırnağından artırarak biriktirdiği gemi yapımına ait yedi milyon
liramızı zorla alıkoymaları, (Abdulkadir Kemali Bey: Kahrolsunlar) itilâf
devletlerinin savaş ilân etmesi, bizim savaşa katılmamızdan dört ay önce
her yönüyle Osmanlı hükümetinin zararına bir Ermenistan Cumhuriyeti
kurulmasına karar verdiklerini ilan etmiş olmaları ve hatta Bolşeviklerin
yayınladığı gizli antlaşmadan da anlaşıldığına göre, İstanbul'un Çarlık
Rusyasına vadedilmiş olması, savaşa itilâf devletlerine karşı girmemizin
zorunlu olduğunu gösteren açık delillerdir. Bir de İngiltere ve Fransa'nın
kendisine İstanbul'u vermeyi tasarladıkları Rusya dururken, Balkan Savaşı
uğursuzluğundan sonra milli varlığımız ve askeri değerimize dayanmadan,
milletimizi kendilerine katılmış saysak bile, halkımızın bunu arzuladığını
düşünmek doğru olamaz. Savaşa girmemizi bir hainlik olarak nitelemek ve
koca, bir milleti dört beş kişinin oyuncağı durumuna düşürmek, düşüncemize
göre yarar sağlamak şöyle dursun,, tam tersine düşük Ferit Paşa'nın
Paris'te sakat bir düşünce ile vermiş olduğu Avrupa' dan merhamet dilenen
demecine karşılık Clemenseau'nun cevabı olan hakaret dolu sözlerin, Tanrı
korusun, bir kere daha duyulmasına neden olabilir. Bundan dolayı, mert bir
biçimde gerçeği söylemek ve kahramanca savaşan bu koca. milletin yenik
düşmesinin zorunlu sonuçlarına katlanmakla birlikte, bu olayın cinayet
olarak kabul edilmemesi ve bu yüzden ceza verilmesinin düşünülmemesi
kusursuz ve yararlı bir prensip olarak kabul edilebilir. (Bravo sesleri ve
alkışlar) Savaşa sebep olanlar hakkındaki konuya gelince; Savaş ilanı
sorumluluğu olmayan yüce padişahın yetkisi olduğuna ve o zamanki bakanlar
kurulunun savaş ilânından dört ay sonra toplanan Millet Meclisi'ne yaptığı
açıklamalar üzerine alkışlarla Meclisin güvenini sağladığına göre, olay
Yüce Divan'ın incelemesinden geçmeden, olur olmaz şu veya bunun aleyhine
suçlamalarda bulunmak doğru olmayabilir. 3. Savaş sırasındaki kötü
yönetimlerin açığa çıkarılıp cezalandırılması, vatanımızda sorumluluğun
büyük ve küçük her kişiye dağıtılması ve kanun uygulamalarının tarafsız ve
yüce adalete uygun olarak yürütülmesini sağlamak en büyük dileğimizdir.
Fakat biz bunun, birçok tartışmalara neden olan kâğıt üzerinde, reklam
şeklinde yayımlanmasından çok, fiilen uygulama ile yabancı dostlarımıza
gösterilmesini uygun ve yararlı görüyoruz. 4. Seçim hakkındaki
görüşlerinizi bildiri ile yayımladık ve ilân ettik. Bu hususta akla
gelebilecek başka sorularınız varsa, emirlerinizin bildirilmesini rica
ederiz. Anadolu ve Rumeli Müdafaa-i Hukuk Cemiyeti Temsil Heyeti adına;

MUSTAFA KEMAL

Efendim! Ali Rıza Paşa kabinesi ile aranızdaki önemli yazışmalar burada son
buluyor. Fakat bu son günde kabine, heyetimiz ile yakından görüşmek ve
ayrıntılar üzerinde anlaşmak için Bahriye Nazırı (Deniz İşleri Bakanı)
Salih Paşa'nın bizimle konuşmasını uygun görmüştür. Amasya'da kendisi ile
görüştük. Salih Paşa hazretleri ile hemen hemen üç gün üç gece devam eden
konuşmamız sırasında az önce açıkladığım kongrelerin kabul ettiği
prensipler ve kuruluş tüzüğünün önemli maddeleri birer birer okundu,
tartışıldı ve tam anlamı ile anlaşma sağladık. Görüşmelerimizde tutanak
tutuluyordu ve bu tutanak Salih Paşa hazretleri ile kongre adına
kendileriyle görüşen heyet tarafından imzalanmış ve uygunluk
belirtilmiştir. Bunu aynen okumayacağım. Arz ettiğim konulardan
oluşmaktadır. Bildiğiniz bu maddeler için yalnız Milli Meclisin onayı
gerekmektedir. Bu görüşmelerin ayrıntılarına girmeyeceğim. Yalnız Salih
Paşa hazretlerinin imza koydukları tutanakta bizim prensiplerimizde yer
almayan bir durum kayıtlıdır. Oraya dikkatinizi çekmek istiyorum.
Efendiler, Bu konu, Milli Meclisin kurulma yeri ve toplanma sorunu idi.
Genel durumumuz, İstanbul'un özel durumu görüşüldü ve tartışıldı. O fıkrayı
aynen okuyacağım. Bundan sonra Sivas Kongresi'nin 4 Eylül 1919 tarihli
kararlarının kuruluş kısmı ile ilgili on birinci maddede yer alan Anadolu
ve Rumeli Müdafaa-i Hukuk Cemiyetinin durumu ile ileriye yönelik şekil ve
faaliyetleri konusu görüşüldü. Bu maddede, milli iradeyi egemen kılacak
olan Milli Meclisin güvenlik ve bağımsızlık içinde yönetim ve denetim
görevini üstlenmesinden ve bu görevin Milli Meclisce onaylanmasından sonra
derneğin durumunun kongre kararı ile tespit edileceği açıkça belirtildi.
Burada açıklanan kongrenin, şimdiye kadar yapılan Erzurum ve Sivas
Kongreleri gibi dışarıda ayrı bir kongre sayılması gerekli değildir.
Derneğin programını onaylayan Milli Meclise, dernek tüzüğünde açıkça
belirtilmiş olan delegelerin de katılmasıyla yapacakları özel toplantı
kongre yerine geçebilir. Milli Meclisin İstanbul'da tamamen güvenlik içinde
ve bağımsız olarak görev yapabilmesi gereklidir. Bu günkü şartlara göre
bunun ne dereceye kadar sağlanabileceği ayrıntılarıyla düşünüldü.
İstanbul'un yabancıların işgali altında bulunması nedeniyle
milletvekillerinin yasama görevlerini gerekli şekilde yapmalarına pek uygun
olamayacağı görüşü ortaya çıktı. Yetmiş seferinde Fransızların Liyon'da ve
daha sonra Almanların Weimar'da yaptıkları gibi barış sağlanıncaya kadar
geçici olarak Milli Meclisin Anadolu'da, yüce hükümetin uygun göreceği
güvenilir bir yerde toplanması uygun görüldü. Milli Meclisin toplanmasından
sonra, güvenliği ve korunması konusu ortaya çıkacağından bunun tam olarak
sağlanması gereği ile, dernek temsil kurul'unun kaldırılması ve kurulmuş
olan kurumun çalışma hedefi, yukarıda açıklandığı gibi, kongre makamının
yerine geçecek özel toplantıda kararlaştırılacaktır. Milletvekili
seçimlerinin özgürce yapılalıilmesi gereği, yüce hükümetce emir buyurulmuş
olduğundan seçimlerin yapılmasında dernek temsıl heyetinin en küçük bir
etki veya baskısı bulunmamaktadır. Efendim, Salih Paşa Hazretleri tutanağa
imza attıktan sonra bu konuda Milli Meclisin toplantısına İstanbul'dan
başka bir yerde olması konusunu bazı bakanların uygun bulacaklarından emin
olmadıklarını; bununla birlikte bakanlar kurulu adına buraya geldiklerini
ve kabine adına bizimle görüştüklerini, onların uygun şekilde
davranacaklarını umduklarını söylediler. Ancak kendilerinin vicdan, akıl ve
düşünce yönünden buna inandıklarını ve bu vicdani düşüncelerini, bütün
bakanlar kurulu üyelerine ve yüce padişaha anlatmaya gayret edeceklerini,
eğer bunu kabul ettiremezlerse ve bu gerçek karşısında da hükümet Milli
Meclisin İstanbul'da toplanmasını emrederse, bu konunun kendileri için bir
onur meselesi olacağından görevlerinden ayrılmak zorunda kalacaklarını
söylediler. Fakat zannederim, kendileri görevlerinden ayrılmamışlardır.
Salih Paşanın tahmin ettiği gibi, kendilerinin İstanbul'a dönüşlerinden
sonra bu kez de Harbiye Nazırı Cemal Paşa tarafından yine kabine adına
gelen hir telgrafta olay yeniden konu oldu. Çok önemli bulduğum için
telgrafı aynen okuyacağım: Mustafa Kemal Paşa Hazretlerine sunulacaktır.
Bahriye Nazırı Salih Paşa Hazretleri ile Amasya'da yapmış olduğunuz
görüşmelerin iyi bir sonuca ulaşması Bakunlar Kurulu üyelerince memnunlukla
karşılandı. Yalnız, Meclisin hilâfet ve saltanat başkentinden başka bir
yerde toplanması son derecede önemli ve tehlikeli görüldüğünden bu konudaki
görüşümüz aşağıda arz olunur: İlk olarak Meclis-i Mebusan'ın İstanbul'da
toplanmaınası için gösterilen sebep, başkentte yabancı devletlerin kara ve
deniz kuvvetlerinin bulunması nedeniyle görüşmelerin özgürce yapılmasının
sağlanamayacağı ve bazı milletvekillerin oylarına bile saldırılmasının
mümkün olduğu görüşüdür. (Gülmeler) - ... Bu, bizim görüşümüzdür Bununla
birlikte, İtilâf devletlerinin tümü, meşrutiyet (Hükümdarla yönetilen bir
ülkede hükümdarın başkanlığı altında parlamento yönetimine dayanan hükümet
şekli.) ile yönetildikleri için, Milli Meclislerin her türlü saldırıdan
korunmasının önemi yanı sıra, böyle bir uygulamanın medeni dünyada ne
derece kötü etki yapacağı gerçeği de kendilerince bilinmektedir. Bu nedenle
Meclis-i Mebusanın görüşme güvenliğinin bozulması mümkün değildir. İtilâf
devletleri tarafından kendilerine karşı davranış yapılması beklenebilecek
kişilerin sayılarının aslında pek az olması nedeniyle, bu kişilerin millet
ve devlet güvenliği için bir özveri daha göstererek milletvekilliğinden
istifa etmeleri, bu engeli de ortadan kaldırabilir. Böyle bir durumun
gerçekleştirilmesini, haklı olarak cömert ve saygıdeğer kişiliğinizden
beklemekteyiz. İkinci olarak, bu buhranlı ortamda devlet büyükleri ile
halkımızın birbirleri ile olan ilişkiyi sürdürmeleri ve görüş birliği
içinde tek bir vücut olarak, yaşamakta bulunduğumuz tehlikeli durumdan var
gücümüzle vatanımızı kurtarmak için çalışmaları gerekmektedir. Meclis-i
Mebusan'ın taşrada toplanması durumunda, bir kısım bakanlık ve hükümet
dairelerinin de oraya taşınması gerekeceğinden, bunun güç ve imkânsız
yönleri bulunmasının yanı sıra, hükümetin taşınması yolunda bir başlangıç
olarak düşünülebileceğini de bildirmeyi gereksiz görüyorum. Bakanlar ile
milletvekilleri birbirleriyle ilişkiyi devamlı olarak sürdürmek
zorınluluğunda bulunanlarından bakanların İstanbul'da, milletvekillerinin
taşrada bulunması mümkün değildir. Hatta toplantı yeri olarak İstanbul'a en
yakın olan Bursa bile seçilse, ulaşım durumuna bakarak düzenli ve zamanında
gidip gelmek, yazıları ve belgeleri getirip götürmek mümkün
görülmemektedir. Özellikle Sadrazam Paşa Hazretleri ile içişleri ve
dışişleri bakanlarının Meclis ile devamlı ilişkilerini sürdürmeleri ve
İstatanbul'dan da ayrılmamaları gerektiğinden bu iki zorunlu durumun
bağdaştırılması mümkün değildir. Üçüncü olarak, Meclis-i Mebusanın taşrada
toplanması İstanbul'dan başka bir merkezin daha kurulması anlamını
taşımasının yanı sıra, İstanbul'un geleceği henüz aydınlanmadığından, daima
gözleme fırsatı bulan düşmanın ve özellikle Venizelos ve buna benzer
kişilerin zararlı propagandalar yapması için de gerekçe oluşturur. İstanbul
diğer devletlerin başkentleri gibi değildir. Yalnız Osmanlıların başkenti
olmayıp yüz milyonlarca islâmın sevgisini belirttiği ve darda kalınca,
başvurduğu yer olduğundan, her ne şekilde olursa olsun başlı başına hükümet
merkezi olmak onurunu kaybetmesi durumunda asırlık Osmanlı saltanatının
Avrupa'dan kaldırılarak bir Asya beyliği haline dönüştürülmesi ile
kindarlara ve düşmanlara yeni bir silâh verilmiş olur. Bunu önlemek için,
bütün ülke kuvvetlerinin İstanbul'da toplanması özellikle bu an için
zorunlu görülmektedir. Dördüncü olarak, bazı siyasi partiler ile Müslüman
olmayan unsurların seçilmesinin tarafsızca yapılamayacağı düşünülerek seçim
lere girip girmemekte hâlâ kararsız durumda iken, Meclisin Anadolu'da
toplanması, Meclisi Mebusanın sadece milli kuruluş mensuplarına kalacağı
fikrini kuvvetlendirir. Bu nedenle, onlar seçimlere katılsalar bile
milletvekillerinin bir kısmının Anadolu'ya gitmekten kaçınmaları ve
İstanbul'da toplanma isteklerini bildirmeleri de akla gelebilecek bir
konudur. Böylece Meclis-i Mebusan'ın ikiye ayrılarak, her ikisinin de
çoğunluk sağlayamadığı duruma gelinir ve alınan kararların gerçek ve
güvenilir olmaması üzücü sonucu ortaya çıkar. Genel ve özel durumumuzu
devamlı olarak inceden inceye araştırma altında tutan ve Türklerin
kendilerini yönetmeye ve zor zamanlarda bile anlaşma yapmaya gücü yoktur
konusundaki düşünceleri için delil aramakta olan düşmanlara kullanılacak
bir koz verilmiş olur. Zaten konferans önüne çıkmamız ve orada iyi bir
şekilde kabul görmemiz, bütün milletin el ele, bir arada olması ve
hükümetin de böyle bütünleşmiş bir topluluğa dayanmasının uygun olacağı
açıklama istemeyen bir konudur. Meclisin Anadolu'da toplanacağı söylentisi
şimdiden birtakım dedikoducular ve yabancılar tarafından çeşitli şekilde
yorumlara yol açmıştır. Bunun çok tehlikeli sonuçlara ulaşabileceği
konusuna önemle dikkatinizi çekerim. Harbiye Nazırı CEMAL

İşte efendiler, Ali Rıza Paşa Hükümeti'nin Milli Meclisin İstanbul'da
toplanması gerekliliğine ilişkin öne sürdüğü gerekçe ve düşünceler
bunlardır. İşte bu görüş, şahıslarına bile saldırı yapıldığı fikridir ve
bizim bütün bu düşüncelere karşı cevap olarak bildirdiğimiz görüşler de
şunlardır: Bu gün, yüce saltanat başkentinde Milli Meclisin toplanması
fikrini uygun görmeyenler, genellikle birbirine benzer düşünceler ortaya
koymuşlardır. Bizim bunlara 29 Ekim 1919 tarihinde verdiğimiz cevap
şöyledir: Sivas 29 Ekim 1919

Harbiye Nazırı Cemal Paşa Hazretlerine,

C. 27 ve 28 Ekim 1919 tarihli ve (300, 301) numaralı şifrelere. Bu gün yüce
saltanat başkenti ve islâm dininin hilâfet merkezi olan İstanbul, düşman
donanmasının topları ve kuvvetlerinin işgali altında, düşman polis ve
jandarmasının sorumluluğunda ve eli altında bulunuyor. Basın, itilâf
devletleri tarafından denetim altında, kişisel hukuk ve sosyal durumumuz
bunların baskısı altında, sayın kabine üyelerine varıncaya kadar giren ve
çıkan herkes yabancılar tarafından inceleme ve denetim altında
bulunmaktadır. Tam anlamı ile saltanat başkenti ve hilâfetimiz kuşatma
altında olup bağımsızlığımız burada manen ve fiilen yürürlükte değildir.
Buna, bir de Rum ve Ermenilerin hükümeti tanımamalarını ve itilâf
devletlerine dayanarak bir çeşit ayaklanma durumunda bulunmalarını ve
birtakım bozguncu kuruluşların yaptıklarını da eklersek, başkentimizin
içinde bulunduğu üzücü ve korkunç durumu tam anlamı ile açıklamış oluruz.
Bundan dolayı, bütün bu haksız uygulamalar ve bunların ayrıntıları ile
bildirilmesi ve açıklanması sonucunda Avrupa'dan, kamu oyundan, hak ve
adalet isteyecek ve kazanılmasını sağlayacak olan Milli Meclisin
İstanbul'da görev yapmasına bizce imkân bulunmamaktadır. İtilâf
devletlerinin meşrutiyet ile yönetilen birer hükümet olduğu bundan dolayı
Milli Meclisimiz, zararına girişimlerde bulunmayaca,kları konusundaki
görüşünüzü bir iyiniyet örneği olarak düşünmek zorundayız. (Alkışlar) Ancak
Avrupa devletleri, milletimizi meşrutiyeti ve hürriyeti sağlayabilmiş olgun
bir millet olarak kabul etmiş ve düşünmüş bulunsalardı, bu görüş doğru
olabilirdi. Aslında durum, tamamen bir iyiniyetin tersine gerçekleşmiş ve
gerçekleşmektedir. İmzalamış oldukları ateşkes antlaşması hükümlerine
aykırı tutumları ve hükümetin yargı hakkına saldırıları, bizi insan olarak
düşünmediklerine ve verdikleri söze uymamayı, bize karşı dürüst olmayan bir
davranış olarak kabul etmediklerine bir delildir. Birkaç kişinin
şahıslarına karşı olabileceği düşünülen işlemlerin nedeni, bu kişilerin
Devlet ve milletin ve saltanat makamı ile hilâfetin bağımsızlığı ve
bütünlüğü uğrundaki uğraşı ve çalışmaları ise, bunlardan başka aynı ruh ve
düşüncede bulunan diğer kişilerin de saldırı hedefi olmayacağını kestirmek
ve güven vermek kesinlikle mümkün olamaz. Bundan dolayı bu durum bütün
Milli Meclise karşı da gerçekleşebilir. Aslında yukarıda ayrıntılarıyla
anlattığımız gibi, İstanbul işgal altındadır ve tehlike fiilen mevcuttur.
Milli Meclisin ise kesinlikle güvenlik içinde bulunması önşarttır va
önemlidir. Bu nedenle taşrada tam güvenlik içinde bulunan bir yerde
toplanılması kesin olarak zorunlu görülmektedir. Meclisin tolanması ve
barışa kadar geçici olarak taşrada toplantılarını sürdürmesi durumunda,
açıkladığınız gibi bakanların bazılarının ara sıra veya sürekli olarak
İstanbul'dan ayrılmaları gerekmez. Bazı bakanların gidip gelmeleri veya
yetkili bırakmaları kesinlikle hükümet merkezinin taşınması anlamına
gelmez. Bundan başka, Milli Meclisin taşrada toplanması kesin bir
zorunluluğa dayandığından, İstanbul'dan başka bir merkez daha kurulması
anlamına da gelmemesi gerekir. özellikle geleceği şüpheli olan İstanbul
yerine geleceği bilinen ve güvenliği tam olan bir yerden kurtarma
çalışmalarının yapılması amaca daha uygur olur. Venizelos'un Atina'yı emin
bulmadığı için bakanlar kurulunu bile Selânik'te oluşturması ve kurması
sonucu Yunan başkentini tehlikede bırakmak yerine kurtardığı, bazı
olaylarla ispatlanmıştır. Ferit Paşa'nın Sadrazam ve Dışişleri Bakanı iken
Avrupa'da aylarca kalması hükümet tarafından sakıncalı görülmediğine göre,
bu derecede önemli biı durumda hükümet üyelerinin gerektiğinde Milli
Meclisin bulunacağı yere gelip gitmelerinde hiçbir engel olmayacağı
açıktır. Bu toplantının İstanbul dışında olmasından dolayı, Venizelos ve
buna benzer düşmanların propagandada bulunacakları pek tabii görülmektedir.
Çünkü bu toplantının kendi zararlarına olacağını şimdiden kestirmekte
oldukları şüphesizdir. Salih Paşa hazretleri ile bu konuda görüşeli iki gün
olduğu halde, haberin memleket içinde anlaşılmasından önce yabancı yerlere
ulaşmış olduğu anlaşılıyor. Aynı görüşten hareket ederek, bunun da pek
tabii olduğu söylenilebilir. Her halde yabancıların, milletimizin
düşüncelerini anlamak konusunda, inceden inceye araştırma yapmakta
oldukları kesindir. Meşruiyetini ve hukukunu anlamış olan hiçbir milletin,
düşman içinde, düşman baskısı altında kendi hukukunu korumak üzere
toplanmak isteyeceğini kabul etmek doğru olamaz. Bu gün İstanbul'da
toplanmayı istemek bütün ülke kuvvetlerini burada bir araya getirmek, bu
kuvvetleri kıpırdayamaz hale sokmak, sonuçta intiharı amaçlamak demektir.
Bundan başka, Milli Meclisin bu durum altında başkentte toplanması,
milletin İstanbul'un işgal altında bulunmasını ve bunu gerçekleştirmiş
olanların haksızlıklarını aynen kabul etmesi demektir. Bununla birlikte,
Anadolu'da toplanması aynı zamanda başkentin üzücü durumunun dünyaya karşı
açıkça ve eyleme dönüştürülerek kınanması yararını sağlar. Yüce Halifenin
İstanbul'da bulunmaları göz önüne alınsa Meclisin taşrada bulunması
nedeniyle hilâfet makamı için islam dünyasının gözünde bir değişiklik ve
ters tepki olamaz. Çünkü Milli Meclis milletimizi temsil eden kuruluştur.
Hatta açılış için yüce padişahın bir vekil yollamaları da mümkündür. Hem bu
şekilde islâm dünyası Milli Meclisin hilâfet merkezinde toplanmaya cesaret
bulama dığını görerek bu kutsal makamın düşman tehlikesi altında
bulunduğunu hissedecektir ki, bunun yararı açıktır. Müslüman olmayan
unsurlara gelince, bunlar daha Tevfik Paşa kabinesi zamanında seçimlere
katılmayacaklarını ilân etmişlerdi. Bunların katılmamaları kendi
zararlarından başka bir sonuç doğurmaz. İnşallah, vatan ve millet
bağımsızlığını kazanınca ister istemez aynı , haklara sahip Osmanlı
vatandaşı olarak oturmaya mecburdurlar. Siyasi partilerimizden bazılarının
Anadolu'yu istememeleri tabii olarak milli kuvvetlerin etkisi altında
kalmak korkusundan olacaktır. Halbuki milletin asıl büyük çoğunluğunu
temsil eden milliyetçi milletvekilleri de İngilizlerin etki ve baskısı
tehlikesi nedeniyle İstanbul'u istemeyeceklerdir. İstanbul'un çıkaracağı
belirli sayıdaki milletvekillerinin önemli bir kısmı, hiç şüphesiz milletle
beraber olacağına göre taşraya geleceklerdir. Hatta hiç gelmeyeceğini
düşünsek ve meclisin ikiye ayrıldığını kabul etsek bile oy çoğunluğunun
İstanbul'a mı, yoksa taşraya mı ait bulunacağını tabii şimdiden kestirmek
mümkündür. Aslında bu gibi şüphe ve kararsızlığa düşecek milletvekillerinin
vatan ve millet uğruna istifa ederek özveri gösterecekleri umulmalı ve
beklenmelidir. Aydın kesiminde seçimlerle ile ilgili olarak yapıldığı
bildirilen yakınmalar Yunan işgali altındaki yörelerde yapılıyor ise, bunun
Rumlar tarafından düzenlendiğinden hiç kuşkumuz yoktur ve bu, çok doğal
görülmektedir. Haksız işgal olunan bu sevgili ilimizin Milli Meclise
milletvekili gönderebilmesi özel dileğimizdir. Böylece, millet fiilen
işgali tanımadığını ve bu zengin topraklardan ayrılmaya asla razı
olmadığını dünyaya ispat etmiş olacaktır. Buna hükümetin de resmen destek
olması İzmir, Adana, Musul illeri ile Maraş, Antep, Urfa sancaklarına
resmen seçim için kesin emirler vermesini siyasi durunun gereği olarak
görüyoruz. Kurulumuzun verdiği sözü tutan kişilerden oluştuğuna güven
duymanızı özellikle rica ederiz. Daha anlaşma yapıldığı gün, bunu bütün
benliğimiz ile destekleyeceğimizi ve yardım edeceğimizi arz ederek söz
vermiş, durumu bütün milletimize bildirmiştik. Aradan yirmi beş gün geçti.
Bu süre sırasında bütün çalışma ve davranışlarımızla hükümet görevlerini
kolaylaştırmaya, hükümet kuvvetlerini yüceltmeye çalışıyoruz. Buna karşılık
kabinenin hâlâ özel tasarımızdan kuşku duyması ve uygulamalar için adım
atmamış bulunması, üzüntülerimize sebep olmaktadır. Milli kuruluşumuzun
amacının kanunlara uygunluğunu kabul ederek, gereğine uyularak
yönetilmesini üstlenen hükümetin, kuruluşumuzu lağvedeceğini ve tüzüğünde
açıkça belirtilen temsil heyetimizin şimdiki çalışma düzeninin
değiştirilmesini isteyeceğini tabii ki aklımızdan geçirmiyoruz. Bu durumda
nasıl direnme ve yardım istenebilir? Bu kanunun açıklığa kavuşturulmasını
rica ederiz. Tam tersine, Temsil Heyeti, Ferit Paşa Kabinesi'nin yapmış
olduğu haksızlıkların düzeltilmesi konusunun halâ ele alınmadığını görmekle
üzgün bulunmaktadır. Milli Meclis konusunda Temsil Heyetimizin görüşünü
yukarıda belirtmiş bulunuyoruz. Bununla birlikte, tutumumuzu milletin kamu
oyu üzerine dayandırmak bizlerce genel kural olduğundan; bütün il
merkezleri heyetlerinin bu konudaki görüşü de ayrıca sorulmuştur. Sonuca
göre davranacağımız tabiidir, efendim. Temsil Heyeti adına MUSTAFA KEMAL

Bizim bütün bu düşüncelere karşı cevap olarak bildirdiğinin görüşler
şunlardır: Bu gün yüce saltanat başkenti ve Milli Meclisin İstanbul'da
toplanması fikrini kabul etmeyenler de hemen hemen genellikle aynı noktaya
dayanarak düşüncelerini bildirmişlerdir. Bundan sonra Rıza Paşa kabinesi
görüşünde ısrar etti. Bu düşünce o zaman yalnız bizim heyetimizin görüşü
idi. Bu konu, kesin olarak kabul edilmiş bir karar şeklinde değildi. Onun
için çeşitli araçlarla bütün milletin düşünce ve eğilimini anlamaya
çalışıyordum. Burada olduğu gibi durumu açıkça belirterek sorduk: «
Toplanma yeri neresi olmalı? » Gelen cevaplarda her yörede özel olarak
durum anlaşılmıştı. Gerçekten İstanbul'da toplanmanın büyük bir felâket
getireceği herkes tarafından açıkça söylermişti. Ancak ortada bir konu
vardı, o da hükümet kanadının bunu uygun bulmaması. Milli Meclisin, Milli
Meclis olarak Anadolu'da daha güvenceli bir yerde toplanabilmesi, tabii ki,
hükümetin uygun görüşü ile durum'un yüce padişaha arzına ve böylece
alınacak yüce emre bağlı bulunuyordu. Milletvekilleri dışarıda toplanır,
Ayan oraya gelir ve Milli Meclis olarak bir araya gelir. İşte bu olmadıkça
Milli Meclisin, Milli Meclis olarak toplanmasına maddeten imkân
kalmamıştır. Bu konu bizim için son derecede önemli olduğu için arz ettiğim
gibi halkın düşüncelerini öğrenmekle birlikte, Sivas'ta yetki sahibi bazı
kişilerle, üzellikle bütün komutanların katılmasıyla olağanüstü bir
toplantı yaptık. Ayın sonuca vardık. Bu sonuca göre bir Şer vardı. 0 da
milletvekillerinin tümünün aynı kanı ile durumu tehlikeli görüp
kendiliğinden dışarda bir yerde toplanmaları ! Tabii ki bu topluluk Milli
Meclis olamazdı. Belki bir millet meclisi olurdu. O nitelikte olmamakla
birlikte, boyle basit bir kongre halinde toplanmış olsa bile yapabileceği
görevden daha büyük görevi yapmış olacaktı. Benim düşünceme göre
milletvekilleri İstanbul'a gitmeselerdi, Meclisi Mebusan orada
toplanmasaydı, dışarıda güvenceli bir yerde toplanıp orada bütün ülkeyi,
bütün milletin başkentinin geleceğini konuşmuş olsaydı, İstanbul işgal
olunamazdı. İstanbul'un işgaline tek neden hükümetin birtakım saçma ve
köksüz görüşlere saparak zaaf göstermiş olmasından kaynaklanmaktadır. Milli
Meclisin dışarıda toplanması gerekliliği ve zorunluluğunu anlatmak
konusunda da başarılı olamadıktan sonra artık görüşlerimizi bildirmekten
vazgeçtik. Yalnız yine birçok felaketlerin ortaya çıkacağına olan inancımız
sürdüğünden bazı önlemler alarak vatan görevimizi gerçekleştirmeye
çalıştık. Önerilerimiz hepinizce bilinmektedir. Hiç olmazsa milletvekilleri
İstanbul'un o zehirleyici çevresine, havasına girmeden önce dışta
birbirleriyle görüşsünler, tanışsınlar ve birbirlerine düşüncelerini
söyleyerek aydınlatsınlar. İşte biliyorsunuz, bu amaçla Erzurum'da,
Trabzon'da, Samsun'da, kısacası çeşitli merkezlerde, bölge bölge,
milletvekillerinin toplanmasını çok rica ettik. İstanbul'a gidecek
milletvekillerinden de mümkünse düşüncelerimizi karşılıklı söylemek üzere
Ankara'ya gelmelerini istedik. Bu önerilerimizin hem birincisi ve hem de
ikincisi kısmen oldu, buraya gelen saygın milletvekilleriyle karşılıklı
düşüncelerimizi anlattık, bütün tehlikeli olabilecek durumlar konuşuldu ve
geleceğe ait bazı önlemler de düşünüldü. Hatırladığıma göre her şeyden önce
Meclis-i Mebusanda bir grup kurmak gerektiği şart olarak düşünüldü. Çünkü
milletvekillerinin genel kurulu dayanışma içinde bulunmazsa hiçbir amacın
savunulması ve korunmasına imkân kalmazdı. Yine burada görüldüğü gibi,
kurulması düşünülen grup bütün anlamı ve görünümüyle Kuvay-i Milliye'ye
dayanacaktır. Bütün dünya da bunu bilecektir. Milletin gücüne dayanmayan
milletvekilleri hiçbir kimsenin gözünde güvenilir kişiler olamaz. (Sürekli
alkışlar) . Burada toplantıya katılan arkadaşlarımız bu gereği tümüyle
kabul etmişler ve bu fikirle İstanbul'a gitmişlerdir. Fakat uzaktan
gördüğümüze göre bu kararda kesinlikle direnmemişlerdir. Direnmeyişlerinin
nedeni de arz ettiğim gibi görünüşte Kuvay-i Milliye ile ilişkili kabul
edilmelerindendir. Her iki tarafa yönelmiş bir cephe nasıl olur? Efendiler,
yurt dışında bu milletvekillerinin milli teşkilât ile yeterince ilgili
bulunmadıkları kararına varıldı. Bu durumda ya milli teşkilât yoktur ya da
zayıftır. Milli teşkilât varsa, ya korkulacak bir şey değildir ya da bu
milletvekilleri ile onun ilgisi yoktur. Bu nedenle her iki durumda da bir
güçsüzlük gözlenmiş oldu. Kuvay-i Milliye de önemsenmedi işte düşmanlarımız
bundan son derecede cesaret aldılar. Artık Kuvay-i Milliyeden ve Meclis-i
Mebusanı oluşturan sayın kuruldan korkuları kalmadı. Efendim, son bir bölüm
daha var izin verir misiniz ? Sayın arkadaşlarımız, İngilizlerin
varlığımızı yok etmek için uyguladıkları gizli ve kirli sonsuz yöntemleri
bulunduğunu: hepiniz bilirsiniz. işte bu söylediklerimizle ilgili olarak
İngilizler, İstanbul'da yasama organımıza saldırı hazırlığı olmak üzere
daha önce, bakanlar kuruluna saldırıya geçmeyi tasarlamışlardı. Bu
davranışın en açık delili Harbiye Nazırı olan Cemal Paşa ile Genelkurmay
Başkanı olan Cevat Paşay'a karşı yaptıkları saldırı idi. Hepinizin bildiği
gibi, İngilizler bu iki kişinin milletin, yararına uygun olan çalışma ve
davranışlarının kendi yararlarına uygun olmadığını görerek bunları düşürmek
istediler. Ve aynı istekle yüce Osmanlı devletinin hükümetine de bir darbe
vurmayı amaçlayarak Ali Rıza Paşa Kabinesi, uzun bir kararsızlık
devresinden sonra nihayet İngilizlerin isteğini yerine getirmeye yöneldi ve
sonuç olarak Cemal Paşa, Cevat Paşa görevlerinden alındılar. O zaman gönül
isterdi ki, Ali Rıza Paşa hazretleri ortaya çıkan bu yabancı saldırıya
karşı bütünüyle hükümeti ayağa kaldırsın, tepki gösterip olay yaratsın.
Oysa her zaman olduğu gibi, kabinemiz kuruntuya düşme ve işi idare etme
politikasına daha çok önem verdi ve düşmanın arzusunu yerine getirerek
olayı kapattı. Bunun ardından İngilizler görünüşte tatlı, kamu oyunun
gönlünü alacak bir genelge sundular. İngiliz siyasi temsilcisi, İngiliz
Dışişleri Bakanlığı adına hükümetimize bir nota verdi. Notada şöyle
deniliyordu: önce, itilâf devletlerine karşı başlatılmış olan ve
Yunanlıları da içeren eylemleri durdurunuz. lkinci olarak, Türkiye'de
Ermenilere karşı yapılan katliamdan vazgeçiniz. işte bu iki önerimizi
yerine getirmeniz durumunda İstanbul size bırakılacaktır. Bu iki istek
dikkate alınmazsa, barış şartları kötü biçimde etkilenmiş olacaktır.
Efendiler, bu, tabii ki çok haince ve samimiyetten uzak bir istek idi.
Çünkü her iki öneride de, gerçekte yeri olmayan konular üzerinde
duruluyordu. Birincisi Yunanlıların da içinde bulunduğu İtilâf
hükümetlerine karşı eylemde Bulunmamak, saldırıya geçmemek önerisi. Zaten
böyle bir şey olmadı. Gerçi Yunan cephesinde, İzmir cephesinde, silâh ve
mevzilenmiş birtakım kuvvetler, milli kuvvetler vardı, fakat bu, devlet
kuvveti, hükümet kuvveti, ordu kuvveti değildi. Bu, Yunanlıların, ateşkes
hükümlerine uymayan davranışları ve insanlığa karşı dünyada eşine
rastlanmayacak biçimde zulmederek, facialar yaratmalarına karşın devletin
koruyuculuğundan yoksun olan milletimizin kendi namusunu, onurunu korumak
ve kollamak için silâha sarılmak zorunluluğundan kaynaklanıyordu. İtilâf
devletleri bu masum islâm halkının korunmasından söz etmemişlerdi. Sadece
onlara saldıran kuvvetin önüne set çekilmemesi gerektiğinden söz edilmişti.
Diğer yörelerde bile itilaf devletlerine hiçbir saldırı yapılamamıştı. Bu
nedenle, sözkonusu isteğin asıl içyüzü düşünüldüğünde bunun gerçekten uzak
olduğu görülür. iktidardaki hükümet, doğal olarak buna cevap verebilecek
kuvvete, kudrete ve yetkiye sahip bulunuyordu. Bu olayın tek ve en kesin
çözümü, itilâf devletleri tarafından Yunanlılara, islâm hayatına ve
milletin şeref ve namusuna saldırıda bulunmamalarının önerilmiş olması idi.
İkinci istek ise, ülke içinde katliam yapılmaması ile ilgiliydi. Ermenilere
karşı böyle bir tutum yoktu ve olay doğru değildi. Ülkemiz gerçeklerini
hepimiz biliyoruz. Hangi yörede Ermenilere karşı katliam yapılmıştır veya
yapılmaktadır? Genel savaşın başlangıcından söz etmek istemiyorum. Aslında,
itilâf devletlerinin de bahsettikleri doğal olarak geçmişe ait durumlar
değildir. Bu gün ülkemizde faciaların yaşandığı savunularak, bundan
vazgeçmemiz isteniyordu. Kuşkusuz Ali Rıza Paşa Kabinesi bu önerilere cevap
ermiştir. Ancak yine Ali Rıza Paşa Kabinesi'nden olan bakanlar kendi
üyelerine, kendi memurlarına, kendilerine bağlı olanlara İngilizlerin umut
verici güzel sözlerini önsöz yaparak bu iki isteği aktarmış ve sonuç olarak
yapılması istenmeyen davranışlardan vazgeçilmesini bir genelge ile
duyurmuşlardı. Bu işlem, hiç şüphesiz kötü niyetle yapılmış değildir. Fakat
sorun, olayın anlatım şeklini bilememekten kaynaklanmıştır. Tabii ki,
hükümet yetkililerinin yayımladığı bu genelgeler, düşmanlarca
öğrenilmiştir. Bunların yayımlanması kesinlikle isteğin gerçek olduğunu
kabul etmek değildi. isteklerine bu kadar uygun davranılmasından da
İngilizler yeterince tatmin olmadılar. Bundan kısa bir süre sonra, Ali Rıza
Paşa kabinesine Yunanlılar karşısında bulunan kuvvetlerin geriye çekilmesi
önerisi yapılmıştır. Hepimizin bildiği gibi, milli hattına çekilmek konusu
Ali Rıza Paşa, böyle bir öneriyi gerçekleştirilmesi mümkün olmayan bir konu
olarak gördüğü için ve belki başka nedenlere de bağlı olarak, bu baskıyı
gerekçe göstererek görevinden ayrıldı istifa etti. Ali Rıza Paşa Kabinesi
23 Mart 1920 günü istifasını verdi. Böylece, kabineye oy birliğine yakın
bir çoğunlukla, güven oyu vermiş olan Meclis-i Mebusanın, bağımsızlıkla
ilgili çalışmalarını yürütme kudretini kaldırmak ve milli istekleri
gerçekleştirme yeri olan Milli Meclisi, herhangi bir şekilde barış üzerinde
etkili olamayacak bir şekle dönüştürmek amacı açık olarak anlaşılıyordu.
Bundan dolayı bütün millet bu durum karşısında, milletvekillerinin güvenine
sahip olan Ali Rıza Paşa Kabinesinin istifasını ölçülü bir şiddetle ve
ülkemizde pek az görülen bir birlik ve coşku ile protesto etti. Padişahlık
makamına ve Meclis-i Mebusan'a, Anadolu'nun en uzak köşelerinden protesto
telgrafları çekildi. Düşmanların bütün çalışması, barış esaslarının
kararlaştırılacağı şu sıralarda memleketimizi dışarıda ve içeride güçsüz
bir durumda bırakarak istedikleri her şeyi bize kabul ettirmeyi
amaçlıyordu. Şöyle ki: İzmir olayını yerinde inceleyen ve Anadolu'nun
çeşitli yerlerinde inceleme ve araştırma yapmak için geziler yapan bütün
Amerikalı ve Avrupalı kişiler ve heyetler daima lehimize düşüncelerle dolu
olarak ülkelerine dönmüşlerdir. Bu kişiler ve kurullar Avrupa ve Amerika
kamu oyunda çeşitli araçlarla ülkemiz aleyhine yapılan kışkırtıcı
propagandalara karşı üstünlük sağlamışlarsa da, barış için kesin kararların
belirlenmesini üstlenen barış konferansı çerçevesi içinde çok az etkinlik
taşıyan, gerekli önemli vurgulayamayan bir durum yaratmışlardır. İşte
böylece, geleceğe yönelik çıkarlarını, çeşitli baskılarla bütün dış
ülkeleri aleyhimize çevirmekte gören bazı kuruluş ve unsurlar ise,
tarafımıza yöneltilen bu akımı temelinden yıkmak ve bütün dış ülkelerin
milletimiz lehine, düşüncelerinde değişiklikler olmasına fırsat vermemek
için, tümüyle yalan olan en son Ermeni katliamı uydurmasını düzenlediler ve
açıkladılar. Aslında pek az ve basit yalanlama araçlarımız olan
gazetelerimize de, son derecede etkin bir sansür uygulayarak hiçbir araçla
medeni dünyaya karşı haklarımızı korumamıza imkân tanımadılar. Böylece,
insanlık hukukunun kutsal kuralı olan kendi kendini koruma hakkından da
milletimizi tümüyle yoksun bırakarak, kamu oyunu ve dünya milletlerinin
fikirlerini harap durumdaki ülkemiz ve ezilmiş milletimizi birçok
suçlamalarla lekeleyerek büyük çapta etkilediler. Ülkemizin dış ülkelerdeki
onurlu durumu ve hakları, çeşitli araçlarla dünya kamu oyu önünde küçük
duruma sokulduktan sonra, sıra iç yönetimimize geldi. Meclis-i
Mebusan'ımızı hor görerek kapatmak; ülkemizi, benzeri görülmemiş zorba bir
yetki ile bütün dünya sorunlarını kendi isteklerine göre düzenlemek isteyen
barış konferansının zalim kararlarını kabule zorlamak bunlar arasındadır.
İşte Ali Rıza Paşa kabinesi bu çapraşık dış çabalar sonucu, yabancıların
eline düşürülmüş oldu. Düşük kabinenin geçici olarak görev yaptığı buhranlı
günlerde, Ferit Paşa'nın padişah huzuruna kabul edilerek saatlerce görüşme
yapmış olmasına bakılarak milli amaçları yıkacak karşı bir kabinenin iş
başına gelmesinin konuşulduğunu düşünmek yanlış olmayacaktır. Böyle bir
kabinenin iktidara gelmesi sonucunda ortaya çıkacak durumu anlamak güç
değildir. Milli iradeyi tek meşru gerçekleştirme yeri olan Meclis-i
Mabusan'ımızın yasama yetkisinin sağlamlaştırılması için millet içinden
kaynaklanan coşku ve kınamalar gerçekleşmiş ve bu konu yeni kabinenin milli
amaçlara karşı olan kişilerden kurulmasını önlemek için Meclis Başkanlık
Divanı'nın Padişah huzurunda yapılması ile ilgili girişimleri
kolaylaştırmıştır. İşte Salih Paşa Kabinesi bu şartlar altında kurularak
göreve başlamıştır. İngilizler, bir yandan dış durumumuzu yeni toplu
öldürme iftiraları ile sarsarak, diğer yandan da kabineyi, Meclisi
Mebusanımızın çalışmalarına engel olmak konusunda kışkırtarak,
içişlerimizde çok tehlikeli bunalımlar yaratacak biçimde çalışarak,
tasarladıkları İstanbul işgalini kolaylıkla uygulayabilecek bir ortam
hazırlıyorlardı. Bunun bizim elimizde bulunan ilk delili, daha Ali Rıza
Paşa Kabinesi'ni düşürmeyi tasarladıkları sıralarda bir yandan da İstanbul
işgaline hazırlık olınak üzere Anadolu telgraf kuruluşu hakkında etüt
yapmaları ve posta - telgraf genel müdürünü ziyaret ederek Anadolu telgraf
merkezleri hakkında incelemelerde bulunmaları, resmi telgraf haritalarını
genel müdürlükten istemeleri ve almalarıdır. İngilizler, 12 Martta telgraf
sınırlarımız hakkında tekrar araştırmalarda bulunmuşlardır. Telgraf
görüşmelerinin durdurulması için İstanbul'da yapılacak uygulamaya karşı
gerekli önlemlerin alınması, Temsil Heyetimizce düşünülmüştür. İstanbul'dan
alınan 11 Mart tarihli şifrede inanılır bir kaynaktan alınan bilgiye
dayanılarak İstanbul'daki arkadaşlarımın tutuklanacağı bildiriliyordu. Aynı
gün (Ankara'daki İngiliz temsilcisi Withall'in İstanbul'a hareket edeceği
ve bundan sonra trenlerin işletilmeyeceği) öğrenilmiş ve gerçekten Withall
ertesi gün Ankara'dan ayrılmıştı. Fransız temsilcisi (Duvazo da ayrılmış ve
Konya civarındaki italyanların da İstanbul'a gideceği haber alınmış
olduğundan İstanbul ile ilgili kötü niyetin belirtileri açık bir biçimde
hissedilmeye başlanmıştı. Durum, tarafımızdan şu biçimde
değerlendirilmiştir. İtilâf devletleri bir yandan telgraf bağlantımızı
incelerken bir yandan da Anadolu'daki çeşitli subaylarını ve kuvvetlerini
İstanbul'a çağırıyor, aynı zamanda Anadolu'nun tren bağlantısını kesmeye
hazırlanıyor ve Meclis-i Mebusan'da milletimizin hukukunu koruyan
arkadaşlarımızı tutuklamayı tasarlıyorlar. Bu duruma göre çok yakında
olağanüstü olaylar beklenebilir. Sezgimize göre İstanbul'da yeni bir durum
oluşturmak Anadolu telgraf görüşmelerine el konabilir. Meclisteki
milliyetçi kişileri tutuklayacaklar. Kara ve denizden Anadolu ulaşımını
keserek genel nitelikte bir (Blows) kuşatma gerçekleştirilmiş olacak.
Milletin şiddetli coşkusu karşısında iktidara getirmeyi başaramadıkları
Ferit Paşa kabinesini bu yolla iktidar makamına getirerek istek ve
amaçlarını gerçekleştirecekler ve belki de olumsuz bir biçimde açıklanmada
bulunan barış şartları hükümete bildirilecek ve bu şiddetli baskı altında
ya Anadolu'nun parçalanmasını bekleyerek bu acıklı durumu devam
ettirecekler ya da İstanbul ve çevresine yığdıkları İngiliz, Fransız, Yunan
kuvvetleriyle kuzeyden, izmir cepnesindeki Yunan ordusuyla batıdan,
Adana'daki Fransız kuvvetleri ile de güneyden kuzeye saldırı düzenleyerek
ve belki de bir kısım kuvvetlerle de Karadeniz sahillerinden güneye kuvvet
kullanarak amaçlarını gerçekleştirmek isteyeceklerdir. İşte bu düşünceye
dayanarak her türlü önlem alındı ve İstanbul'daki arkadaşlar Anadolu'ya
gelmeye özendirildi. 16 Mart 1920 saat 10'dan önce İstanbul
telgrafçılarından (adını şimdi söylemeyeceğim) vatansever bir kişinin
Ankara'da Ziraat Okulundaki merkezimize gönderdiği telgraf, İstanbul
işgalinin kanlı bir biçimde başladığını bildiriyordu. İstanbul merkezinden,
Harbiye telgrafhanesinden ve telgraf aleti başındaki birçok vatansever
memurlardan, birbirini izleyen çeşitli telgraflar alıyorduk. Saat 11'e
kadar toplanan bilgileri derhal bir genelge ile duyurduk. Bu saatten sonra
artık İstanbul'la görüşme kesilmiş, başkentin beklenen durumu ve
Anadolu'nun hali göz önünde tutularak gerekli önlemlerin alınmasının sırası
gelmişti. Alınan başlıca önemli önlemler aşağıda belirtilmiştir: A. İzmir
cephesinin arkasını zorlayan Biga yöresindeki Anzavur'un eylemleri için
kuvvetli bir destek oluşturan ve büyük bir ihtimalle İstanbul'dan
Anadolu'ya yapılacak itilâf kuvvetleri asker taşımacılığını gerçekleştirmek
ve korumak görevini üstlenen Eskişehir ve Afyon Karahisarda'ki İngiliz
kuvvetlerinin silâhtan arındırılması. A. İstanbul'daki yabancı baskısı
karşısında parlayacak olan Anadolu düşüncesine baskı yapmak ve korkutmak
üzere İstanbul ve Kilikya'dan gönderilebilecek düşman asker sevkiyatına
imkân tanınarak ve Anadolu'daki önemli yerlerin kuvvetli bir işgal ve
istilâ tehlikesi ile karşı karşıya kalmasını önlemek üzere Geyve ve
Ulukışla civarlarında demiryolunun kullanılamaz duruma getirilmesi. A.
Telgraf merkezleri İngilizlerin eline geçtiği için İstanbul'dan gelebilecek
herhangi bir bildirinin meşru bir makamdan verilmesine imkân
kalmadığın'dan, İngiliz bildirileri ile halkın anlayışının karmakarışık
duruma düşürülmesini önlemek amacı ile, telgraf görüşmelerinin kesilmesi
konusunda mülki ve askeri makama gerekli bildirimin yapılması. İlk
önlemlerimiz içinde mali konuları içeren başlıca noktaları da ihmal
etmedik. Bununla ilgili olarak Anadolu'da bulunan resmi ve resmi olmayan
bütün mali kuruluşların ellerinde bulunan nakit veya nakit yerine geçecek
eşya miktarlarını illerden sorduk ve hiçbir kurumdan İstanbul'a para
gönderilmemesi gerektiğini bildirdik. Diğer taraftan telgraf görüşmelerinin
denetimi, limanlardan ve içten gelecek kişilerin araştırılması ve
şüphelilerin izlenmesi, postahanelerde şüpheli mektupların açılması gibi
gerekli olan önlemler aldık ve gerekli yerlere bildirdik. Bu arada, çeşitli
haberleşme araçlarının ve Anadolu'ya gönderilmeleri umulan, amaçları her
çeşit yalan haberleri yaymak ve kargaşalık çıkartmak olan zararlı kişilerin
milli dayanışmayı bozacak uğraşlarını engellemek için elden gelen çaba
gösterildi. İstanbul'da yapılan tutuklamalara karşılık olmak üzere
Anadolu'daki İtilâf devletleri subaylarının tutuklanması gerekiyordu. Göz
önünde bulunanların tutuklanması için gerekli yerlere emir verdik.
İstanbul'da telgraf görüşmeleri konusunda alınan önlemlerin gerekli
olduğunu gösteren İngiliz girişiminin ortaya çıkması gecikmedi. 16 Mart
1920 saat 11'den sonra İstanbul telgrafhanesi Ankara merkezine bir resmi
bildiri vermek istiyordu. İstanbul merkezinde telgraf başında bir İngiliz
subayı bulunuyor ve bütün Anadolu'ya bu bildiriyi yayımlamaya çalışıyordu.
Bu bildirinin, milli teşkilât kurucularını halk önünde ittifakçılıkla
suçlayarak Anadolu'da bir anlaşmazlık ve ikilik yaratmak ve İstanbul'un
fiili işgalini geçici göstererek, hilâfet hakları ve saltanata indirilen
darbenin feci durumunu saklamak ve sonuç olarak bütün saldırıyı milletimize
olağan olarak kabul ettirmek amacı ile düzenlendiği anlaşılıyordu. Bu
bildirinin imzası, itilâf devletleri temsilcileri olarak verildi.
Memleketimizdeki düzen ve birliği bozacak, zayıf karakterli bazı insanları
kandıracak ve korkutacak nitelikteki bu resmi bildirinin Anadolu telgraf
merkezlerince kaydedilmemesi için mümkün olan önlem alındı. Bunun ardından,
şüphesiz İngilizlerin baskısıyla hükümetin yazdığı İstanbul işgalindeki
geçici durumun devamına neden olmamak için ülke içindeki sükünetin
korunması gerekliliğini belirten bir resmi bildirinin de İstanbul'dan
Anadolu'ya geçirilmesi için girişimler tespit edildi ve yine aynı sakınca
nedeniyle bunun gerçekleştirilmesi önlendi. İngilizler, Anadolu halkının
fikrini bulandırmak için giriştikleri işbu resmi bildiri oyununda başarılı
olamadıklarını görünce, Anadolu'nun İstanbul faciası karşısındaki ağır
başlı ve ölçülü kararlılığını ve kahramanlığını bozarak, zararlı kötü
düşüncelerinin yayımlanmasını sağlamak için tren, telgraf hatlarını aracı
yapmayı denediler. Ankara istasyonundaki telgraf merkezinde çalışan bir
İtalyan, İngiliz resmi bildirisinin Fransızca bir kopyasını aldığının
duyulması üzerine yakalandı ve elindeki telgraf geçersiz sayıldı.
Anadolu'da yerleşmiş Ermenilerin ve Rumların hükümet emirlerine ve milli
amaçlara karşı gelmedikçe her türlü saldırıdan korunmaları ve tam anlamı
ile mutlu ve rahat bir hayat yaşamaları öteden beri kabul edilmiş bir ana
konu idi. Kilikya ve dolaylarında ve doğu hududumuz dışındaki resmi ve
resmi olmayan Ermeni kuvvetlerinin dindaş ve ırkdaşlarımıza karşı yapılan
cinayete varan saldırıları karşısında bile, ülkemizde yaşayan Ermenilerin
her türlü taarruzdan korunmasını sağlamayı pek önemli bir medeni görev
kabul ettik ve Anadolu'nun dış dünya ile ilişkisinin kesik olduğu bu günler
de yüce vatan çıkarlarını amaçlayan önlemler içinde Ermeni halkının
esenliğinin korunması gerekliliğini bütün makamlara bildirdik. İşte,
İstanbul'un yabancı kuvvetlerce işgalinden bu güne kadar geçen acı
günlerinde hiçbir dış ülkenin fiili korumasına erişemeyen Anadolu
Ermenilerinden hiçbir kişinin, en küçük bir anlamda bile, saldırıya
uğramamış olması, bize her nedenle cinayet yükleyen ve duyarlılığı kendi
tekelinde sanan entrikacı Avrupalıların yüzlerini kızartacak ve
milletimizin yaradılışından sahibi bulunduğu insanlık törelerinin yücelik
derecesini ispat edecek çok önemli bir konudur. İstanbul işgalinin bu gün
memlekette neden olacağı durum, aldığımız geçici önlemler ile
geçiştirilecek bir nitelikte olmayıp, bu durumun devamı halinde ülkedeki
yönetimin sağlam bir esasa bağlanması gerekiyordu. Karşımızda, hiçbir
antlaşma ve hak tanımayan ve kendi özel yararlarından başka, insanlıkla
ilgili hak ve davranışlara yer vermeyen bir itilâf heyeti; başımızda, vatan
haklarını korumak, imzaladığımız antlaşma şartlarını uygulanarak, yabancı
saldırılarını sınırlamak için her türlü araçtan tümüyle yoksun, esir bir
hükümet vardır. Bunların birincisinin sonsuz baskısı, ikincisinin de
tutsaklığı karşısında, başvuracak yeri olmayan şaşırmış ve çırpınıp duran
bir millet !... İstanbul faciasıyla Anadolu'dan yansıyan durum böyle idi ve
bu durumun sürmesi halinde vatanımızda çok büyük ve korkunç bir anarşinin
başlaması doğaldı. işte bu düşünce sonucunda kesin bir karar vermek
gerekti. Derhal gerekli mülki ve askeri makamlarla görüşerek ülkenin
idaresini anarşiden kurtarmak üzere az önce anılan yerlerin başlarının
bizimle birlikte hareket etmesi önerildi. Bu öneri samimi bir olgunlukla
her kesimde iyi karşılandı. İşgal sonucunda ortaya çıkan olağanüstü durumun
öncelikli gereğini ayrıntılarıyla düşünüp bunları uygulamaya çalışmakla
birlikte, İstanbul işgalinden dolayı üzüntü ve elemimiz bütün dünyanın
aydın insanlığına ve bütün islâm dünyasına özel bir bildiri ile duyuruldu.
İtilâf devletleri temsilcileri ve tarafsız hükümet önünde kınandı. Bütün
millet de bu kınamaya katıldı. İstanbul durumu ile ilgili bilgi alınacak
inanılır kaynaklardan yoksun bulunuyorduk. 18-19 Mart 1920 gecesi ilk kez
ilişki kurulabildi ve hepiniz tarafından bilinen gerçekler öğrenildi. Bu
arada Meclis-i Mebusan'ımızın bu saldırılar karşısında tatili görüştüğü
anlaşıldı. Bunun üzerine 19 Mart 1920 tarihinde: Hilâfet makamının ve
saltanatın bağımsızlığının dokunulmazlığını, milli bağımsızlığımızı ve
milli sınırlarımız içinde yaşama imkân verecek bir barışı sağlayacak
önerileri ayrıntıları ile tespit edip uygulayabilmek için, millet
tarafından olağanüstü yetkiye sahip bir meclisin Ankara'da toplanması
gereğini millete duyurmakla ilgili milli görevimizi ve vatan borcumuzu da
yerine getirdik. İstanbul'un işgali, şekil ve niteliği bakımından, Osmanlı
devletinin egemenliğini kökünden kaldırnıak ve milletin esir alınmasını ve
hor görülmesini bir oldu bittiye getirme amacına yönelik bir harekettir.
Çünkü istanbul'da doğrudan doğruya Devlet kuvvetlerine el konmuştur. Şöyle
ki: önce Meclis-i Mebusan zorla susturulınuştur. Bu durumda yasama kudreti
bulunmamaktadır. İkinci olarak, yürütme kudreti siyasi kısıtlamalara
uğramıştır. Suçlu kim olursa olsun yabancı kanunlara göre yargılanacağı
ilân edilmiştir. Bütün görüşmeler ve ulaşım denetim altına alınmış, insanın
kendini koruma ilkesi tümüyle kaldırılmış ve saldırganların uyruğu altına
alınmıştır. Bundan dolayı, bu aşağılık durumu destekleyen ve kabul etmiş
olan Ferit Paşa Hükümeti, bağımsızlığına çok sıkı ve çok içtenlikle bağlı
olan milletle arasındaki her türlü bağlantı ve ilişkiyi doğal olarak
kaybetmiş ve milleti karşısına alarak, düşmanla iş birliği içinde hareket
etmeye başlamıştır. Üçüncü olarak, devlet şeklinde oluşmuş bir topluluğun
Anayasasında, yargı yetkisi bağımsızlığın önemi, açıklama istemeyen bir
konudur. Milletlerin yargı yetkisi, ıbağımsızlıklarının birinci şartıdır.
Yargı yetikisi bağımsız olmayan bir milletin devlet oluşu kabul edilemez.
Bununla birlikte, İstanbul halkından yüzlerce kişinin hiçbir kanuni suçları
olmamasına karşılık sanık sayılarak tutuklanmalarına devam edilmesi, itilâf
devletlerinin görüşüne aykını söz söylenmesi bile suç sayılarak, Orta Çağ
davranışları içinde onlara karşı saldırıda bulunulması yargı yetkisinin
kaldırıldığını göstermektedir. Bu durumda millet, bu gün yedi yüz yıldan bu
yana gerçek bir onur ve yücelikle koruduğu ve savunduğu bağımsızlığını ve
var oluşunun devamı için İstanbul olaylarının oluşturduğu hukuki durumu
onarmak zorundadır. Bunun için acele gereklidir. Sürüp gidecek olan
egemenliğe ara verilmesi konusu, tanrı korusun da bir dağılma nedeni olarak
düşmanlarımızın düşündüklerini fiilen gerçekleştirmalerine imkân
sağlamasın. Bundan dolayı milletimizin her şeyden önce haklarını koruması
ve var olmaya yetenekli bir millet olarak, uluslararası hukuk ve
yetkilerine saygı gösterilmesini isteyebilmesi, medeni kuruluş ve anayasası
ile, henüz yaşamakta olduğunu bütün dünyaya bu kez daha büyük bir kuvvet ve
sağlamlılıkla duyurması gereğine inanıyorum. Bunun için. de kaldırılan
Anayasamızın bıraktığı boşluğu derhal doldurmak zorundayız. İşte, anayasal
durum ve hukukumuzun neden olduğu bu gereklilik ve zorunluluk dolayısıyla
ve milli egemenliğin her şeyden önce sağlanması amacıyla Büyük Meclisimiz
olağanüstü yetki ile toplanmıştır. Seçimlerin tam bir ivedilikle ve sıcak
bir ilgi ile yapılması hukuki durumumuzun bütün milletçe de aynı görüş
içinde anlaşıldığını ve kavrandığını göstermektedir. Ayrıca, Büyük
Meclisimizin kuruluş şekli ve esasları, milli iradeye içtenlikle ve büyük
bir güçle dayandığını göstermektedir . Meclisimizde oluşan ve beliren milli
kudretimiz, Hilâfet makamı ve saltanatı yabancı baskısından kurtaracak ve
Osmanlı devletini dağılma ve tutsaklıktan kurtarma önlemleri alacaktır. Tam
bağımsızlığa sahip, hilâfet makamına vicdani bağlılığı ile övünen, islâm
dünyası içinde yaşama anlayışını kendinde gören bir milletin tutsak
olamayacağı inancıyla, davranışlarımızı adım adım izleyen bütün medeni
dünya ve insanlık sizlere yardımcı olacaktır. (Sıcak alkışlar) İstanbul
faciasını izleyen günlerden şu ana kadar Temsil Heyetimiz milletler
arasındaki birlik ve dayanışmayı korudu. Osmanlı kanunlarının yürürlüğünü
sağladı. Çalışmalarından alıkonulan devlet gücünün yokluğunu hissetirmemeye
çalıştı. Bundan dolayı genel güvenliği korumuş ve savunmuş olmakla görevini
gereği gibi yaptığından emindir. Bu dakikadan itibaren, yedi yüz yıl
boyunca onurlu ve yüce bir yaşam sürdükten sonra yok olma uçurumunun
kenarında ancak ayakta durabilen Osmanlı Milletinin geleceğinin
sorumluluğu, sayın Meclisinizin çalışma gücünü artıran bir neden olacaktır.
Davamızın yasalara uygunluğu ve bütün millet ve ulusların, insanlık hak ve
hukukundan paylarını almış olduğuna inandığımız yüreklerinin, bizimle
birlik ve bize daima yardımcı ve destek olduğuna güvenimiz tamdır. Başarı
ümitlerimizin kalplerimizde bir an bile karamsarlığa düşmemesini sağlayacak
olan, sonsuz gücümüzdür, özellikle büyük tanrı her zaman bizimledir. (Amin,
amin sesleri)

Vermek istediğim bilgiler ve ayrıntılar bu kadardır.

TBMM 1.Dönem 2.Yasama Yılı Açılış Konuşması 1 Mart 1921

Efendiler;

Türkiye Büyük Millet Meclisi bu gün ikinci yasama yılına giriyor (Allah
başarılı etsin sesleri) Geçirdiğimiz bu bir yıl içinde yüce Meclis ve bütün
milletçe gösterilen özverili çalışmaları, büyük bir saygı ve yücelikle
anmak isterim. (Alkışlar)

Milli çalışmalarımızın bu güne kadar oluşturduğu mutlu sonuçlardan
bahsederken milli yıllarımızın bu yılı milli niteliği ile anmakla özel bir
zevk duyabiliriz. İçerdiği dış ve iç olayları özet olarak hatırlatmak
isterim. Bildiğiniz gibi, itilâf devletleri, 16 Martta başkentimizi çok
acıklı bir biçimde işgal ederek hükûmetimizi çalışamaz durumuna soktular.
(Allah kahretsin sesleri). Hilâfet makamını ve saltanatı ellerinde oyuncak
yaptılar. Bu suikast darbesiyle, milletimizi güçsüz ve yaşama hakkını
korumadan yoksun bir duruma getirdiklerini sandılar ve ortadan kaldırma
arzularının gerçekleştirilmesine artık hiçbir engel kalmadığı fikrine
kapıldılar. Bunun tersine, ateşkesin imzasından beri düşmanlar tarafından
yapılan acı antlaşmaya uymayan ve yok edici saldırılar karşısında yeterli
derecede uyarılmış olan milletimiz, bu son feci olayı unutamadı. Derhal, bu
yazgının gerçek sahibi olduğunu ve egemenliği sahip çıktığını dünyaya ispat
etmek için metin ve onurlu tavır takındı. (Yaşasın sesleri).

Seçimlerin yapılması için çağrılan milletimiz hemen vekillerini seçerek
görev başına gönderdi. Ülkenin geleceği, vekillerinden oluşan yüce
Meclisinizin koruyucu ellerine bırakıldı. Yüce Meclisiniz de toplanmasının
birinci günü olan 23 Nisan 1920 tarihinde milletimizin, bağımsız geleceğini
içte ve dışta bizzat üstleneceğini ve ülkeyi yönetmeye başlandığını bütün
dünyaya ilân etti. (Alkışlar) Meclisinizi oluşturan şerefli üyelerin her
biri, uzak yerlerden bin türlü üzüntü ve zorluklara katlanarak Ankara'ya
geldiler. İstanbul da saldırıya uğrayan Meclisi Mebusan üyelerinden bir
kısmı, düşman tehdidi ve kovuşturması altında Anadolu'ya geçtiler. Böylece
Büyük Millet Meclisinin bütün şerefli üyeleri, o karanlık ve karışık
günlerde milletin istediği yüce görevin yapılmasına olgun bir kararlılık ve
dayanıklılıkla el koydu. Bu gün bütün bu sayın arkadaşlarımı tekrar kutlama
ve saygılarımı bildirme fırsatını bulduğum için mutluyum. (Alkışlar)
Meclisimizin ne kadar güç şartlar altında ve ne büyük özveri ile görevine
başladığını ve devam ettiğini anlamak için, tarihi toplantımızı ve bundan
sonraki günlerde iç durumumuzu hatırlamak yeterlidir.

Efendiler,

Hatırlarınızdadır ki, itilâf devletlerinin koruyuculuğu ve İstanbul'un bazı
çevrelerinin kışkırtması ile millet bireylerini birbirine kırdırmak üzere
hareket eden Anzavur, Biga dolaylarında faaliyete başladı. Aynı
kışkırtmaların etkisi ile Düzce, Hendek, Adapazarı, Bolu ve Gerede
dolayları Hilâfet Ordusu adı altında faaliyet gösteren hainlerin etki
alanına girdi. Din, millet ve memleketin kurtuluşu amacına yönelmiş olan
milli girişimlerimizi şeriat dili ile aşağılayan fetvalar çıkarıyorlardı.
Bu şeytanca, haince kışkırtma girişimleri sonucunda, Meclisimizin burada
ilk toplandığı gün asiler, Ankara'nın sekiz saat uzaklığına gelmiş
bulunuyordu. Büyük Millet Meclisinin güçlü ve metin durumu, ileri görüşlü
önlemleri, sayesinde yatıştırılan bu isyan şamatalarını Yozgat, Zile,
Akdağmadeni ve Sivas çevresi baş kaldırmaları ve bunları da Konya, Karaman,
Ilgın ayaklanmaları izledi.

Ülkemizin diğer bazı yerlerinde de milli hükûmetimizin sözünü dinlememe
olayları görüldü ve daha sonra Demirci Mehmet Efe ve Ethem ile
kardeşlerinin, hainliklerine tanık olduk. İşte efendiler, yüce Meclisimiz
ve onun hükûmeti, düşmanların ve hainlerin düzenleme ve özendirmeleri ile
ortaya çıkan bu gericilik olaylarını ve huzursuzlukları bastırma konusunda
başarılı oldu. (Çok şükür sesleri) Oldukça az zarar ve can kaybı ile
karışıklığı ortadan kaldırdı. Küçük görülmüş ve aldatılmış olan halk
uyarıldı ve aydınlatıldı. Halkın cahil kısmına da gerçek durum konusunda
bilgi verildi. Bu arada, özellikle Anadolu'nun saygıdeğer, ilim sahibi
kişilerinin gerçek dini telkinlerle halka ilettikleri doğru yolu gösterme
uyarılarını teşekkürle anmayı kendime bir görev sayarım. (Alkışlar)

Efendiler,

Hatırlatmak isterim ki, kararlılık ve inancımızı sarsmak için, içte meydana
getirilen üzücü olaylar henüz sürerken, düşmanlarımız da dıştan baskı ve
acımasız kışkırtmalara bir an bile ara vermiyorlardı. Batıda Yunanlılar ve
güneyde Fransızlarla onların silâhlandırdığı ve bize karşı kışkırttığı
Ermeniler ve doğuda Ermenistan Ermenileri memleketimizin ele geçirdikleri
yörelerinde ve işgal edilen sınır ve cepheler çevresinde müslüman halka
çeşitli zulümler uyguluyor ve katliam yapıyorlardı. Yunanlılar birçok
kuvvetlerimizin iç ayaklanmalarla uğraştığı ve aslında henüz düzenli milli
ordumuzun kurulmadığı bir sırada, yerel kuvvetlerle savunulan batı
cephelerimize saldırdılar. Bu savaşların maddi sonuçları üzücü olmakla
birlikte, milleti daha güçlü bir inançla savunma cesareti verdiğinden çok
yararlı sayılmalıdır. Doğrusu, ateşkesten sonra düşmanlarımız tarafından
silâhları alınarak ve sayıları azaltılarak eritilen orduları az zamanda
neredeyse baştan kurduk, yeniledik, donattık, giydirdik. Bu gün her cephede
üstün bir biçimde savaşan ve vatan savunmasının ne demek olduğunu tam
anlamıyla bilen ordularımız vardır. (Alkışlar) Bu ordular sayesinde Doğuda
Ermenistan zaferini kazandık ve Batıda Yunanlıları yendik. (Alkışlar) doğu
ordumuzun etkili durumu bize milli tutsaklığımızın önemli bir nedenini
oluşturan Kars, Ardahan ve Artvin'in geri alınmasını sağladı. (Alkışlar)
Ordularımız ülkeyi koruma ve ülkenin tam bağımsızlığını sağlama gücünü
göstermeye, ispat etmeye hazır bulunuyorlar. (Yaşasın sesleri) İnşallah pek
uzak olmayan bir gelecekte yaşamamızı, tam bağımsızlığımızı sağlayacak olan
kahraman ordularımızın komutanlarıyla subay ve erlerine ve büyük bir şan ve
şerefle milli savunmamıza fiilen katılan halka ve özellikle vatanlarının
savunmasında olağanüstü kahramanlıklar gösteren Gazi Antep halkına,
genellikle halkın başında resmi görevlerini vatanseverliğe yakışır biçimde
özveri ile yerine getirmekte olan hükümet görevlilerine, bütün milletin ve
yüksek heyetimizin duygularına tercüman olarak minnetlerimi arz etmeyi
görev sayıyorum. (AIkışlar)

Efendiler, Türkiye Büyük Millet Meclisi ülke geleceğini tam olarak
üstlendiği gün, bulduğu yönetimin, geçmişin özgürlük tanımayan fikirleri ve
kuralları üzerine kurulmuş çürük bir yapı olduğunu açıklamaya gerek
görmüyorum, yüce Meclisiniz işte böyle bir yapının düzeltilmesi
çalışmalarına girişmiştir ve zamanla tamamlamayı amaçladığı prensipler
genel yönetimi güvenilir bir biçime dönüştürme işlemini başarmaktadır.
Teşkilât-ı Esasiye Kanununun (Anayasa) içeriği uygulandığı ve yeni İl
İdaresi Kanunuyla tamamlandığı takdirde, memleketin içte muhtaç olduğu
gelişme ortamının tam anlamıyla hazır olacağına inanıyorum.

Efendiler,

Mücadelenin önemini anlayan milletimiz bütün gücü ile büyük bir çaba
göstermiş, memleketin bütün parasal ihtiyacını sağlayacak ümit vaat eden
fikirleri sunmuşlardır. Milli işlerde, ülkemizde önemli bir olay böylece
çözümlenmiş, az çok denk bir bütçe hazırlanması başarılmıştır. Ülkemizde
iktisadi konuların nitelik ve önemi bilinememekle birlikte, yüce Meclisiniz
ülkenin gelir kaynaklarına sahip olması için prensipler koymuştur.
Ateşkesten sonra, yabancılar gelir kaynaklarımıza tümüyle el koymak için
girişimlerde bulundular, İstanbul'daki zorbaların sözlerine dayanarak,
maden aramak için gerekli izin belgelerinin verilmesini yasakladılar. Biz,
memleketin bütün varlık kaynaklarına sahip olarak ihracat ve ithalât
arasındaki dengenin sağlanması ve üretimin gideceği yere kolayca ulaması
için, yolların düzeltilmesini ve ulaşıma açık tutulmasını sağlamaya
çalıştık. Milli eğitim, genel sağlık, nüfus ve kalkınma yönlerinde pek göze
görünür sonuçlar henüz alınamadı. Ancak, bu konularda iyi sonuçların açık
bir şekilde görülebilmesi için ortam, süre, araç ve çok sayıda paraya
ihtiyaç olduğu kabul edilmelidir. Bununla birlikte, ülkenin ve milletin en
gerekli ihtiyaçlarının sağlanması yolları araştırılmakta ve incelenmekte
olup, yakın bir gelecekte memnuniyet verici bir sonuç elde edilebilmesi
için bir ortam yaratılmasına çalışılmaktadır. Yüce Meclisin kurduğu
istiklâl mahkemeleri sayesinde, süratli ve adaletli bir biçimde birçok kötü
tutumlara son verilmiştir. Bu gün memleket, medeni kanunlarla ve sabit
mahkemelerin kurulmasıyla asayişe hükmeden bir duruma getirilmiştir.

Efendiler,

Türkiye Büyük Millet Meclisinin bir yıldan beri olgun bir başarı ile
sürdürdüğü ve uyguladığı iç ve dış politika, fiili sonuçları ile tamamen
açıklığa kavuşmuştur. Efendiler, politikamızda belirli olan prensiplere bu
güne kadar bağlı kaldığımız gibi, bundan sonra da, milletin
geliştirilmesini, egemenliğin korunmasını sağlayacak olan bu politikamızı
korumaya devam edeceğimiz tabiidir. iç politikamız da en belirgin
özelliğimiz olan kanunları bir an önce çıkararak iyi bir biçimde uygulamaya
çalışacağız.

Dış politikamızca, milletin yararına gerekli bulunan esasları içine alan
tamamen bağımsız ve bağlantısız bir politika izleyeceğiz. (Alkışlar)
Meclisimiz ve Meclisimizin hükûmeti cenkçi ve maceraperest olmaktan
uzaktır. Tam tersine barış ve esenliği tercih eder. Özellikle insani,
medeni amaçların ortamının oluşmasına son derece taraftardır işte bu
esaslar ıçinde gerek doğu ve gerek Batı devletleri ile daima iyilikiler ve
dostluk bağları aramaktayız. Doğuda Azerbaycan, Kuzey Kafkas ve Afganistan
hükümetleriyle samimi ve cidani ilişkiler kurduğumuz gibi, Irak ve Suriye
islâm halkıyla da fevkalâde samimi bağlar kurduk. Bizce önemli olan bu
bağları korumaktayız.

İran hükûmetiyle de ilişkilerimiz vardır. Bunu doğrulamak görevimizdir.
Ermenistan ve Gürcistan ile aramızdaki ilişkilerin de yakında düzeleceğini
ve milli yararlarımıza uygun bir şekle ulaşacağını ümit ederiz.

Rus Bolşevik Cumhuriyetiyle mevcut ilişkilerimiz iyi bir şekilde oluşmakta
ve devam etmektedir. Ve bu ilişkiyi halen Moskova'da bulunan yetkili
heyetirnizin katıldığı konferansta daha ciddi esaslara dayandırarak
kuvvetlendirmeye çalışmaktayız. Bu çalışmamızın tamamen millet arzusuna
uygun olacağına şüphe yoktur.

Batı alemine gelince; itilâf devletlerinden bazılarıyla zaman zaman yarı
resmi temaslar yapılmış ve daima memleket ve milletimizin yararına olmak
şartıyla dünyada barış ve huzuru sağlama imkânı artmıştır. İngiliz siyasi
devlet adamları, bizim barışsever amaçlarımızı daima anlamamış
görünmüşlerdir.

Milletimizin bir yıllık uğraşı sonucunda var oluşu ve bağımsızlığının
savunulması konusundaki azim ve kararının sarsılmaz olduğu açıkça görüldü.
Milletimiz, İstanbul'da padişahın huzurlarında toplanan Saltanat Meclisinde
ayağa kalkılarak alınan karara dayanılarak İstanbul hükûmetinin kabul
ettiği Sevres Antlaşmasının altındaki idam kararının yok etme niteliğini
anladı. Milletimiz Sevres Antlaşmasının Türkiye'de uygulama alanı
bulamayacağını, kararlı mücadelesi ile maddeten ispat ettikten sonra,
itilâf devletlerinin siyasi devlet adamları bizimle görüşmeye gerek
duymuşlardır. (Alkışlar)

Geçen yılın bu günlerinde gelen barışla ilgili haberler, herkese üzüntü
veriyordu; her tarafta düşmanların maddi ve manevi hücumları ile karşı
karşıya idik. Herkes bize karşı idi. Bu gün bütün dünya davamızın
kutsallığını anlamış bulunuyor. İnsanlık dünyası ve medeniyet bize her
taraftan günden güne artan bir güler yüz gösteriyor. Geçen yılın bu
günlerini derin bir kaygı ve üzüntü içinde yaşayan milletimiz, bu yılın
aynı günlerinde kararlı ve metin olu şunun eserini görmekle
övünmelidir.(Alkışlar) Geçen yılın bize getirdikleri en büyük yıkım ve
uğursuzluk Sevres Antlaşması idi.

Efendiler,

Düşmanların bütün bir yıllık çabalarına karşılık sonuçta bu gün Sevres
Antlaşması hükümleri fiilen ve hükmen yoktur. (Sürekli ve şiddetli
alkışlar)

Sonucundan ümitli olmak istediğim Londra Konferansı, insanlık dünyasının
hak kazanmış olduğu barış ve huzuru bir süre geciktirse bile, bu gün
anlaşılmıştırki, Sevres Antlaşması hükümleri Türkiye'ye zorla uygulanamaz.
(Şiddetli alkışlar)

Efendiler,

Bu sonuca, 1918 ateşkes antlaşmalarını yenik olarak imzalamış uluslar
arasında, uyguladığı politikanın ileri görüşlülüğü ve silâhlarının kuvveti
sayesinde, ancak Türkiye ulaşabilmiştir.

Efendiler,

İtilâf devletleri bizi bağımsız bir devlet olarak değil yaşama yeteneği
olmayan bir millet olarak görünüyorlardı (Çok yanlış sesleri) ve bu yanlış
görüşe dayanarak memleketimizi parçalamak ve milletimizi boyunduruk altına
almak istiyorlardı. Onları bu görüşte aldatan neden, milletimizin kendi
kendisini yönetmeyi başaramayacağı sanısıdır. Oysa milletimiz ilk yıldan
beri her türlü yardım ve yol gösterenden ve asırlardan beri yönetimden
soyutlanmış olarak, milletlerin başına gelebilecek olan felâketlerin en
büyüğü ile karşılaştığı halde, en medeni en insani ve bütün hürriyet
şartlarına uyarak kendini idare etmektedir. (Alkışlar) Düşmanlarımız, işgal
ettikleri ülkemizde her çeşit savunma araçlarından arındırılmış olan
vatandaşlarımıza karşı bu güne kadar aralıksız yıkma, yağma, öldürme,
sürgüne gönderme gibi zulüm ve haksızlıklarını sürdürmeye devam ettikleri
halde, Büyük Millet Meclisi hükûmetinizin bölgesi içinde kalan bütün
Müslüman olmayan unsurlar, kanunlarımızın ve silahlarımızın koruması
altında, korkusuzca, güven içinde yaşamaktadır. (islâmiyet gereği ve
insanlığımızdan sesleri)

Efendiler,

Bu konuşmama ek olarak yüce meclisinizin bir yıllık çalışmalarını, takdir
ederek, özetlemek isterim. Yüce Meclisin toplantı başlangıcı olan 23 Nisan
1920 tarihinden düne, 28 Şubata kadar 311 gün geçmiştir. Bu süre içinde
yüce Meclisiniz 159 birleşim yapmıştır. Bu birleşimlerde 51 gizli ve 356'sı
açık olmak üzere 407 oturum yapılmıştır. Yüce Meclisiniz çalışmaları ile
şimdiye kadar genel kurulda 104 kanun kabul edilmiştir. Bundan başka, 149
kanun önerisi görüşüldükten sonra reddedilmiştir, demek ki 253 kanunla
uğraşmıştır. Bundan başka, gereği yapılmak üzere 67 kanun önerisi Bakanlar
Kuruluna verilmiştir. 6 kanunun görüşülmesi ertelenmiştir. 55 kanun yeni
yıla devredilmiştir. Demek oluyor ki, toplam 381 kanunla yüce Meclisimiz
uğraşmıştır. Yüce Meclisinizin çıkardığı kanunlar içinde Vatana Hiyanet
Kanunu, Bakanlar Kurulu üyelerinin seçimi kanunu, Yargıtay'ın kurulması ile
ilgili kanun, İstanbul'un işgalinden sonra İstanbul hükûmetince imzalanmış
bulunan antlaşma ve diğerlerinin yürürlükten kaldırılması kanunu, Toplantı
Yeter Sayısı Kanunu, istiklâl Mahkemeleri kurulması ile ilgili kanun, İçki
Yasağı Kanunu, köylünün mutluluk ve refalhını sağlamak üzere Baltalık
Kanunu, Savaş Zammı Kanunu, yine milletin sağlık ve yaşamı ile ilgili
olması dolayısıyla Frenginin Bulaşmasını Önleme Kanunu, milletin ve yüce
heyetinizin niteliğini, şeklini ve yetkilerini tespit etmek üzere Anayasa
ve iktidarımızı, mali gücümüzü göstermiş olması nedeniyle bütçe kanunlarını
anmak uygun olacaktır. Komisyonlardaki çalışmalara gelince;

Efendiler, Komisyonlara çeşitli olaylarla ilgili kanunları da içeren 703 iş
yollanmıştır. Bunlardan 422'si komisyonlardan çıkmıştır. 281'i yeni yıla
devredilmiştir. Bundan başka, yüce heyetinizin ilgilendiği olayları
izlemeniz sonucu önemli bulunan konularda ayrıca 111 adet önerge verilmiş
ve bunlar Bakanlar Kuruluna havale olunmuştur. Bunların, yürütme işlerini
izlerken gösterilen dikkati ispat etmesi nedeniyle olağanüstü önemi vardır.
122 önerge ile Bakanlar Kurulunun sorular sorulmuş ve gensoruda
bulunulmuştur.

Arkadaşlar, yüce heyetinizin bu Meclisle ilgili olan bu çalışmalarından
başka doğrudan doğruya şerefli arkadaşlarımızdan birçokları yüce meclisiniz
adına devlet görevlerine de fiilen katılarak vatan görevlerini yerine
getirmeye çalışmışlardır. Kısaca özetlemek gerekirse, arkadaşlarımızdan bir
kısmı elçiliklere atanmışlardır; bir kısmı doğuda ve batıda heyetlerde
delege olarak en önemli siyasi konular ile uğraşmışlardır. Ve yine
arkadaşlarımızdan bir çokları orduların, kolorduların, birliklerin,
kıtaların başında olarak düşmanlarla çarpışmışlardır ve çarpışıyorlar. Ve
yine seçkin arkadaşlarımızdan bir kısmı er olarak cephelere gitmiş olan
askeri kıtaların içinde düşmanlarla savaşmışlardır. Arkadaşlarımızdan bir
kısmı da istiklâl mahkemelerinde adliye işleri ile uğramıştır. Yine bir
kısım arkadaşlarımız memleket içinde önemli hükümet olaylarının
soruşturulması için görevlendirilmişlerdir. Pek çok arkadaşlarımız millete
doğru yolu göstermek ve aydınlatmak için yorucu geziler yapmışlardır. Çoğu
kez ordu cephelerini isteklendirme ve gayretlendirme için dolaşmışlardır.
Doktor olan arkadaşlarımız savaş meydanlarında yer almış olan
askerlerimizin tedavilerini hemen acil olarak yapmışlardır. üyelikle
memurluğun aynı anda yapılmasına kanunen sakınca bulunmadığı zamanlarda da
birçok arkadaşımız valiliklerde, mutasanrıflıklarda, kaymakamlıklarda bunun
gibi adli ve mülki memuriyetlerde bulunmak suretiyle, Devletin işlerine
katılmışlardır.

Efendiler, Yüce meclisimiz olağanüstü çalışma ile uğraşırken yürütme
kuvvetiyle görevlendirdiğiniz Bakanlar Kurulu üyelerimiz de savaş
meydanlarındaki komutanlık karargâhları gibi geceli gündüzlü çalışmaları
ile takdir toplamışlardır. Bakanlıkların ve bütün iş arkadaşlarımızın
görevlerini büyük bir düzen ile yürütmelerinden dolayı kendilerine teşekkür
ederiz. (Katılırız sesleri)

Bu bunalımlı yasama yılının ödüllendirilmesini görmekle mutlu olan
meclisimiz, ilk gününe kavuştuğu ikinci yasama yılında da aynı canlılıkla
çalışarak inşallah son başarıyı elde edecektir. (inşallah sesleri) Cenab-ı
Haktan hepinize başarılar dilerken, haklarımızın korunması ve
bağımsızlığımızın kurtarılması gibi yüce ve kutsal savaşta şehitliği
kazanan kardeşlerimizin mübarek ruhlarına da fatihalar sunarım. (Fatiha
okundu)

Yüce meclis, ikinci yasama yılına on ikisi Malta'da tutuklu altmış sekizi
İstanbul Meclisi Mebusanından katılan ve iki yüz yetmişi de Büyük Millet
Meclisine üye olarak seçilen toplam 350 sayın üye ile başlıyor. Malta'daki
haksızlığa uğramış saygıdeğer arkadaşlarımızı da yakında aramızda görmenizi
dilerim. (inşallah sesleri)

Efendiler, Milletimizin olağanüstü yeteneği vardır, bu yeteneklerin
geliştirilmesi ve veriminin ortaya çıkması ile şüphesiz parlak sonuçlara
ulaşacaktır. Ancak, tarihin bazı korkunç kayıtlarını büyük bir önemle
hatırlatmayı yararlı buluyorum. Arkadaşlar, bir millette, hele bir milletin
yönetimi başında bulunan yetkililer de aşırı istek ve kişisel tartışmalar,
vatan ve millet görevlerinin gerektirdiği yüce duygulara üstünlük
sağladığında devletlerin parçalanma ve dağılmasını engellemek mümkün
değildir. Milletimizin gerçek temsilcileri olan bütün arkadaşların bu gibi
çelişkilerden daima uzak kalacaklarından dan şüphe etmiyorum yüce
heyetimizin karşılıklı duygusal kardeşlik ve beraberliğinin, temsilcisi
bulunduğumuz bütün millet içinde de yayılarak, hep aynı olgunluğu
oluşturacağı tabiidir.

Sayın arkadaşlarım, bütün bir millet, ölümle göz göze baktığımız ateşkes
günlerinden başlayarak, bu güne kadar aldığımız yolu, atlattığımız sayısız
güçlüğü bir kez daha birlikte hatırlayalım. Ne zaman başladığı bilinmeyen
zamanlardan beri, bağımsızlık şerefi ile yaşayan milletimiz, en kötü bir
sona, ölüme gidiyor gibi görünmüş iken, tutsaklığa karşı evlâdını
ayaklanmaya çağıran atalarımızın sesi kalplerimizde yükselerek bizi son
kurtuluş savaşına yöneltti. (Alkışlar) Artık ümitsizlik, usanç günleri çok
uzaklarda kaldı. Memlekete kurtuluşu, gerçek yolu göstermiş ve bütün
milleti kendi bağımsızlık bayrağı altında toplamış olan yüce meclisiniz
ikinci yasama yılına girerken ben, ufkumuzda açığa çıkmaya başlayan
ışıkların, bu kadar felâket görmüş olan mutsuz vatanımızda, iyi bir sabah
olmasına dua ediyorum. (Sürekli alkış)

TBMM 1.Dönem 3.Yasama Yılı Açılış Konuşması 1 Mart 1922

BAŞKAN MUSTAFA KEMAL PAŞA HAZRETLERİ - Efendiler, bu gün ikinci yasama
yılımızı tamamlayarak üçüncü yasama yılına giriyoruz, Bu erişmeden dolayı
Büyük Tanrıya şükürler ederim. Bu geçen yıl içinde yüce meclisçe, milletçe
ve ordu tarafından gösterilen özverili çalışmayı da saygı ile anarım. Pek
çeşitli olaylarla dolu olan bu mücadele yılları birbirini izledikçe, asker
ve millet arasında bağımsızlık ruhunun ateşli taraftarları çoğalmaktadır.
Geçirdiğimiz ikinci yasama yılının göze batan niteliği, iş ve ordu
saflarında çalışan halk ve askerlerin, dayanılmaz baskılar altında kalarak
içine zorla itildiğimiz bu kanlı maceraya alışmaları ve buna neden olan
elim zorunlulukları anlamış bulunmalarıdır. Sözlerimin başında ülkenin en
kutsal unsurları olan halkımız ve askerlerimizle ilgili övgülerimi
tekrarladıktan sonra, iç, dış ve genel siyasi durumumuz konusundaki
görüşlerimi açıklamaya geçiyorum:

Efendiler,

Türkiye Büyük Millet Meclisi hükümetinin iç yönetimde ve politikasındaki
genel kural, Teşkilât-ı Esasiye Kanunumuzun (Anayasa ) birinci maddesiyle
Misakı Millimizin (Milli antlaşma) birinci ve beşinci maddelerinde kesin ve
açık olarak gösterilmiştir. Buna göre yönetimimiz, kayıtsız şartsız
egemenliğine sahip olan halkın geleceğini kendi eli ile ve fiili olarak
yönetme esasına dayanmaktadır. Yüce Meclislerine sunulmuş olan umumi
müfettişlik, il özel idareleri ve yasak bölgeler tasarıları bu ruhu
kapsamaktadır, kanunlaşacaklarına inanıyorum. Bu kanunlarla birlikte
görüşülmekte olan bakanlar kurulunun görev ve sorumluluğu ile ilgili tasarı
kanunlaştığı takdirde, genel yönetimimizde önemli açıklık ortaya
çıkacaktır. Efendiler; Türkiye halkı, ırk, din ve kültür yönünden tek
vücut, birbirlerine karşı karşılıklı saygı ve özveri dolu duyguları taşıyan
ve yazgısı ile çıkarları aynı olan bir topluluktur. Bu toplulukta ırk
haklarına, sosyal haklara ve çevre şartlarına uymak, iç politikamızın
önemli noktalarındandır. İç yönetimimizde bu önemli noktanın, halk
yönetiminin geniş anlamda uygun bulunan en yüksek düzeye çıkarılması,
politikamızın gereklerindendir.

Ancak dış düşmanlara karşı sonsuza dek birlik ve dayanışma içinde bulunmak
zorunluluğu vardır. Türkiye halkı içinde bulunup, azınlık durumunda olan
Hıristiyan unsurların haklarının, dünyanın en medeni ülkeleri içinde
yaşayan azınlıklara da verilmesi, İtilâf devletleri ile düşmanları ve bazı
ortakları arasında kararlaştırılan anlaşma hükümlerinde yer alması nedeni
ile diğer yabancı ülkelere sığınan Müslüman halkın da aynı haklardan
yararlanmasının sağlanmış olması en içten dileğimizdir. Azınlıklarla
birlikte bütün halkın varlık ve mutluluğunun ve kanunların verdiği her
türlü hak dokunulmazlığının sağlanması ve memlekette kanun hâkimiyetinin
kurulması iç yönetim ve politikada değişmez genel kuralımız olmuştur. Geçen
yılki iç durumu özetle sunabilmek için bazı noktaları anlatmak istiyorum.

Bu yıl ülkemizin bütün yörelerinde genel olarak bağımsız ve olaysız, sakin
bir biçimde geçmiş olup güvenlik sürdürülmüştür. Bazı aldatmalar sonucu
önceki yıl Koçgiri'de meydana gelen olay alınan önlemlerle bastırılmıştır.
Aldatılanlar hakkında da, hükümetçe gereken işlemler adalete uygun biçimde
yerine getirilmiştir. Yunanlıların kışkırtması ve düzenlemesi ile ihtilâle
benzer girişimlerde bulunanların da amaçladıkları olaylar sonuçsuz
bırakılmıştır. İçişlerinde güvenlik yürütülmesinde en önemli ve maddi araç
olan jandarma teşkilâtı, önemli birliklerin eklenmesi ile kuvvetlendirilmiş
ve birçok jandarma okulu açılmıştır.

İçişleri ile ilgili görevleri arasında posta ve telgraf idaresinde
oluşturulan bazı yenilikler de kıvanç vericidir. Efendiler, ulusumuzu güven
içinde yaşatmak amacımız olduğu gibi, onun sağlığına özen göstermek ve
olanaklarımızın elverdiği oranda sosyal acıları dindirmek de hükümetimizin
görevlerindendir. Bu cümleden olmak üzere ülkemizin doktor ihtiyacı
olanakların elverdiği oranda karşılanmaya çalışıldı. 1920 yılında iki yüz
altmış doktor görevli idi. Bu sayı, bu geçen yıl zarfında üç yüz on ikiye
yükseltildi. Elli doktor daha bulunup, doktorsuz ilçelere gönderilmeleri
düşünülmektedir. Bu yıl bulaşıcı hastalıkların yayılması önlendi,
başgösteren hastalıklar derhal sıhhi önlemler alınarak, bulundukları yerde
yok edildi. Bulaşıcı hastalıklara karşı en kesin önlem olan aşılar, artık
tümüyle ülkemizde yapılmaktadır. Üç milyondan fazla kişiye yetecek çiçek
aşısının Sivas'ta yapılmış bulunduğunu belirtmekle bu konuda gerekli
bilgiyi vermiş oluyoruz. Ülkenin sıtmalı bölgelerine yeterli miktarda kinin
dağıtılmıştır. Frengi hastalığının yok edilmesi için de gerekli olan para
sarf edilmiştir. Sosyal hastalıklar ile uğraşımızın daha etkili ve daha
ayrıntılı bir şekilde yerine getirilmesinin gereğini de belirtmek isterim.

Efendiler,

Sosyal yardım işlerinden de kısaca söz etmek isterim. I. Dünya Savaşı
sırasında, bu yörelere sığınmak zorunluluğunda kalan doğu illeri ve
kurtarılmış halkından dörtte biri memleketlerine gönderilmiştir. Bunların
hemen yarısı yurtlarına ulaşmışlardır. Bu yıl geri kalan mültecilerin de
iadesi kararlaştırılmıştır. Sonradan kurtarılan Adana ve Gazi Antep
mültecileri memleketlerine iade edildiler. Henüz kurtarılmayan Batı illeri
mültecilerine imkân buldukça yardıma devam olunuyor. Yurtlarına yeni
dönenlere bu konudaki kanun gereğince yemeklik, tohumluk verilmesi,
ayrıcalık tanıma ve bunun gibi kolaylıklar sağlamak suretiyle yardım
edilmektedir. Göçmen ve mülteci öksüzler için açılan yetim yurtlarının
birer sanat okulu haline getirilmesine çalışılmaktadır. Milli
sınırlarımızın dışında kalan yerlerden sığınan dindaşlarımız, şimdilik
yalnız parasal yardım görmektedirler. Bu yıl bunların ve ülke içinde iskân
edilmek isteyen diğer göçmenlerin yerleştirilmesine başlanacaktır. Sağlık
ve sosyal yardım konusunda izlediğimiz amaç şudur: Ulusumuzun sağlığının
korunması ve kuvvetlendirilmesi, ölüm oranının azaltılması, nüfusun
artırılması, sosyal hastalıkların ve bulaşıcı hastalıkların etkisiz bir
duruma sokulması, böylece ulus fertlerinin dinç ve çalışmaya yetenekli
kusursuz vücut yapılarına sahip olarak yetiştirilmesi...... Yurtları düşman
elinde kalan vatandaşlarımıza yardım ve onların ilmi bir şekilde iskân
edilmelerine özel önem verilmektedir. Bu konuda gereken inceleme yapılmakta
ve bu amacı sağlayacak programlar düzenlenmektedir.

Efendiler,

Hükümet ülkede kanunu egemen kılmak ve adaleti iyi bir şekilde dağıtmakla
yükümlüdür. Bunun için adalet işi çok önemlidir. Bundan dolayı adalet
politikamızı açıklamayı faydalı buluyorum. Adalet politikamızda izlenecek
amaç, önce halkı yormaksızın süratle, kanuna uygun ve güvenli biçimde
adaleti dağıtmaktır. Bunun yanı sıra sosyal kurullarımızın bütün dünya ile
ilişkilerini sürdürmeleri de gereklidir. Bunun için, adalet düzeyimizi
bütün uygar ülkelerle aynı düzeyde tutmak zorundayız. Bu amacı yerine
getirmek için, elimizdeki kanun ve usulleri bu görüşe göre düzeltiyor,
canlandırıyor ve yeniliyoruz. Ve buna devam edeceğiz. Bu çalışmalarda
ülkemizin genişliği, seri araçların eksikliği ve buna benzer engeller ve
güçlüklerden başka, bazı yörelerin sosyal hayatlarının özellikleri de göz
önüne alınmaktadır.

Efendiler,

Çağdaş gelişme, ulusların uygar ihtiyaçlarındaki genişleme, çoğalma ve
çeşitlenme bu uygar ihtiyaçlar ile orantılı olarak uygar hakların
gelişmesini gerektirir. Her devletin ilişkili olduğu sosyal yaşamın
uygarlık derecesine uygun, hukuki mevzuatı vardır. Dünyada bulunan, bütün
uygar devletleıin medeni kanunları hemen hemen birbirlerine benzemektedir.
Bizim Milletimizin ve hükümetimizin adalet düşüncesi ve anlayışı, bu konuda
hiçbir uygar ulusunkinden aşağı değildir. Belki tarih bu noktada yüksek
olduğumuza tanıklık eder. Bu nedenle hukuki mevzuatımızın bütün uygar
devletlerin kanuni mevzuatından eksik olması düşünülemez. Gayretli
çalışmalarımızın amacı olan tam bağımsızlık kavramında adli bağımsızlığın
da bulunması doğaldır. Bundan dolayı her bağımsız devletin ayrılmaz bir
bütünü olan adalet dağıtımı görevine kimseyi karıştıramayız. (Bravo
sesleri)

Efendiler,

Bizim halen yürürlükte olan medeni kanunumuz Mecelledir. Bu medeni kanun
yaklaşık olarak yarım asır önce merhum Cevdet Paşa'nın başkanlığındaki bir
bilimsel kurul tarafından hazırlanmıştır. İşte, o mecellenin genel
kuralındaki «Zamanın değişmesi dolayısıyla hükümlerin değiştirilmesinden
vazgeçilemez» fıkıh kuralı, adli politikamızın temelini oluşturmaktadır. Bu
ana kural içinde hareket eden Adalet Bakanlığımız, mecellenin içermediği
veya belirlemediği güç ve açık olmayan durumların, uygun hükümlerle
genişletilmesi ve sağlamlaştırılması gereğine inanmıştır. Ve bu konuyla
uğraşmak üzere, uzmanlardan oluşan bir heyet kurulması için bir kanun
önerisi hazırlamak üzeredir. Adalet Bakanlığı bu prensip içinde
çalışmalarının sonucu olarak, tek yargıç kuruluşunun hemen yüzde doksan
oranında, bütün ülkede uygulanması ve özellikle tek yargıçlı mahkemelerde
yargılama usulünün sulh yargıçları usulüne uygun olarak adaletin acele
dağıtılmasının sağlanması ve yine adli işlerin seri ve başarı ile
yönetilmesini sağlamak için on adliye müfettişliği kurulması ve suçlama
işlemlerinin kaldırılması ve adli tıp müessesesinin kurulması hususları
söylemeye değerdir. Ceza muhakemeleri usulünün düzeltilmesi, aşiret hayatı
geçiren bazı bölgeler halkının doğal ihtiyaçları ve sosyal durumları ile
uygun basit bir usulde hazırlanması, cezaevlerinin düzeltilmesi gibi, diğer
önemli hususlar adı geçen bakanlığın yeni yıl içindeki çalışma konularını
oluşturmaktadır. Yargıçlar ve adliye mensuplarının şerefli görevlerine
uygun seçkin değere sahip bulunmaları adliyemizin övünç kaynağıdır. Adalet
Bakanlığının ve mevcut mahkemelerimizin özel niteliklere sahip yargıçlarla
donatılması ve sağlamlaştırılması için, bir hukuk fakültesi kurulmasını
uygun görerek karar veren Yüce Meclisimize teşekkür ederim. Bu yüksek kurum
için 1922 yılı bütçesine gereken para konmuştur. Önemli bir kısım
gerçekleştirilen ve diğer bölümünün gerçekleştirilmesine çalışılan bu
hususların tamamlaması, adli hayatımızın bütün dünyaca kabul edilebilir
gelişmiş bir duruma gelmesini sağlayacaktır.

Efendiler,

Adli politikamızdan sonra, milli yaşamımızın en çok ilgili bulunduğu
ekonomik durumumuz hakkındaki düşüncelerimi de arz edeceğim. Bu konuya
girmeden önce görüşümü açıklamak için yüce heyetinize ve bütün dünyaya bir
soru sormama izin veriniz.

Türkiye'nin sahibi ve efendisi kimdir? (Köylüler sesleri) Bunun cevabını
derhal birlikte verelim: Türkiye'nin gerçek sahibi ve efendisi, gerçek
üreticisi olan köylüdür. (Şiddetli ve sürekli alkışlar) O halde herkesten
çok bolluk, mutluluk ve varlığa hak kazanan ve buna layık olan köylüdür.
(Sürekli alkışlar) Bundan dolayı, Türkiye Büyük Millet Meclisi Hükümetinin
ekonomik politikası bu önemli amacının sağlanmasına yöneliktir.

Efendiler,

Diyebilirim ki, bu günkü felâket ve yoksulluğun tek nedeni bu gerçeği ihmal
etmiş olmamızdır.

Doğrusu yedi yüzyıldan beri dünyanın çeşitli yörelerine gönderilerek
kanlarını akıttığımız, kemiklerini topraklarında bıraktığımız ve yedi
yüzyıldan beri emeklerini ellerinden alıp gereksiz yere harcadığımız ve
buna karşılık daima onurunu kırdığımız ve hor gördüğümüz ve bunca özveri ve
iyiliklerine karşılık nankörlük, küstahlık ve zorbalıkla uşak durumuna
indirmek istediğimiz bu ülkenin gerçek sahibi huzurunda bu gün büyük utanç
ve saygı ile gerçek durumumuzu alalım. (Şiddetli alkışlar)

Efendiler,

Milletimiz çiftçidir. Milletin çiftçilikteki çalışmasını çağın ekonomik
tedbirleri ile en yüksek düzeye çıkarmalıyız. Köylünün işlerinin sonucu ve
çalışmasının semeresini kendi yararına en yüksek düzeye çıkarmak ekonomik
politikamızın ana prensibidir. Bundan dolayı bir yandan çiftçinin
çalışmasını artıracak ve verimli kılacak bilgi, araç ve fenni aletlerin
tamamlanması ve sağlanmasına ve diğer yandan onun bu çalışmasının
sonucundan en fazla yararlanmasını sağlayacak ekonomik tedbirlerin alınması
için çalışmak gereklidir. Şimdiye kadar yolun olmaması, modern taşıma
araçlarının bulunmaması, değişim usullerinin çiftçi aleyhine olması ve
hükümet kanunlarının çiftçiyi korumaması gibi engellerin kaldırılması
gereklidir. Bu noktada özellikle zirai ürünlerimizi buna benzer yabancı
ürünlere karşı koruyamaz duruma düşmemizden dolayı milletimizi bu günkü
ekonomik sefalete düşüren kaldırılmış kapitülâsyonların feci durumunu
hatırlatmadan geçemem. Bildiğiniz gibi, ülkemiz ekonomik kuruluş ve çevre
yönünden kuvvetli durumda değildir. Özel sektör kuruluşları da serbest
ticaret mücadelesine dayanabilecek bir güce gelmemişlerdi. Tanzimatın
açtığı serbest ticaret devri Avrupa rekabetine karşı kendisini koruyamayan
ekonomimizi bir de iktisadi kapitülâsyon zincirleriyle bağladı. Kuruluş ve
özel sektör yönünden ekonomik alanda bizden çok kuvvetli olanlar,
memleketimizde bir de ayrıca imtiyazlı durumda bulunuyorlardı. Gelir
vergisi vermiyorlardı. Gümrüklerimizi ellerinde tutuyorlardı. İstedikleri
zaman istedikleri eşyayı, istedikleri şartlar altında ülkemize
sokuyorlardı. Bütün ekonomimizin her bölümüne bu sayede kesin olarak hâkim
olmuşlardı.

Efendiler,

Bize karşı yapılan rekabet gerçekten, çok gayri meşru, gerçekten çok yok
edici idi. (Kahrolsunlar sesleri) Rakiplerimiz bu davranışlarıyla gelişmeye
elverişli sanayiimizi de öldürdüler. Tarımımıza da zarar verdiler. Ekonomi
ve maliyemizin gelişmesi ve olgunlaşmasını önlediler.

Efendiler,

Artık engelsiz ve bağımsız bir hayata atılan Türkiye için, ekonomik yaşamı
boğmakta olan kapitülâsyonlar yoktur. (Şiddetli alkışlar) Ve olamaz.
Ekonomik yaşamımızın belirli amaçlara yöneltilmesi ve süratle gelişmesi ve
yükselmesi için alınacak önlemler içine ülkemizde Avrupa rekabeti yüzünden
yok edilmiş ve şimdiye kadar gelişmemiş olan tarımsal sanayimizi
güçlendirip, modern ekonomik araçlarla donatmayı önemle göz önünde
bulunduracağız. (İnşallah sesleri) Gerek tarım, gerek memleketin varlık ve
genel sağlığı konularında önemi kesin olan ormanlarımızı da modern
önlemlerle iyi duruma getirmek, genişletmek ve en yüksek faydayı sağlamak
da önemli kurallarımızdan biridir. Ekonomik politikamızın önemli
amaçlarından biri de genel yararı doğrudan doğruya ilgilendirecek kurumlar
ve iktisadi teşebbüslerin mali kudretimizin ve teknolojimizin izni oranında
devletleştirilmeleridir. Özet olarak, topraklarımızın altında kullanılmadan
duran maden hazinelerinin kısa sürede işletilerek milletimizin yararına
sunulması da ancak bu yöntemle mümkündür. Bununla birlikte, sadece ekonomik
yararlanma amacı ile gerek madenlerimizde, gerek diğer ekonomik konularda,
bayındırlık hizmetlerinde çalışmak isteyen sermaye sahiplerine
Hükümetimizce her türlü kolaylığın gösterileceği şüphesizdir. Bu
sermayelerin kanunlarımıza uygun şekilde kullanılması gereklidir. Ülkenin
ekonomik temelleri, tarım ve tarımsal sanayie bağlı olmakla birlikte,
ülkede öteden beri var olan örneğin dokuma sanayii gibi kurumların
korunması ve canlandırılması ve bazı bölgegelerde yeniden kurulabilecek
diğer sanayinin her şartta gözetilmesi göz önünde önemle bulundurulacaktır.
İktisat Bakanlığımızın bir yıllık çalışması bu açıkladığım görüş içinde
yürütülmüştür. Özetleyecek olursak, çalışanların rahat yaşamalarını
sağlayacak Zonguldak Amele Kanunu, Anadolu'da genel taşımacılığı
kolaylaştırmak üzere otomobil ve kamyon işletmelerine izin verilmesini
sağlayan tüzük, cephede savaşan asker ailelerine yardım esaslarını da içine
alan tarımsal yükümlülük tüzüğü, Meclisçe kabul edilen tohumluk ödeneğinden
ihtiyaç beliren yerlere usulüne uygun şekilde dağıtım yapılması, Ziraat
bankaları vasıtasıyla çiftçi âletleri ve tarımsal araçların uygun
fiyatlarla dağıtılması ve diğer bir özel kurul vasıtasıyla da bunların
önemli miktarlarda yeniden sağlanması ve gümrüklerimizde milli üretimimizin
saygınlığının korunması için bir tutum belirlenmesi ve bunun yürürlüğe
konulması hususlarını bu konu ile ilgili çalışmaların sonuçları olarak
saymaya değer buluyorum. Bundan sonra da genel ekonomik çalışmalarımız ve
ekonomik politikamızın değindiğim ve gösterdiğim bu görüş içinde ve bir
plan dahilinde, düzenli bir biçimde yürütülmesi Bakanlar Kurulumuzun
çabalarını bu nokta üzerinde toplaması ile sağlanacaktır. Böyle bir
projemizin hazırlanmasında bayındırlık hizmetlerinin büyük önemi vardır.
Çünkü ekonomik hayatın faaliyet ve canlılığı ancak ulaştırma araçlarının,
yolların, demiryollarının, limanların durumu ve derecesiyle orantılıdır.

Efendiler,

Sırası gelmişken bayındırlık işleri hakkındaki fikirlerimi de arz edeyim:
İnşaat donanımı ve işletilmesi yerel veya genel kaynaklarımızın
gelirlerinden sağlanabilecek olan bayındırlık işlerinde en önemli olan,
önemli olanın önünde tutarak, ülke ihtiyaçları giderilecektir. Ancak,
inşaat donanımı ve işletilmesi, bu günkü mali olanaklarımızla
karşılanamayacak büyük sermayelerle gerçekleşebilecek bayındırlık
hizmetleri, yabancı sermaye ve gerekirse yabancı uzmanlardan en üst düzeyde
yararlanılarak ülkemizin bayındırlığını ve ulusumuzun mutluluk ve refahını
kısa zamanda sağlamak gereklidir. Bununla birlikte, bunda da üreticinin ve
çalışanların genel yararları gözden uzak tutulmayacaktır. Bayındırlık
Bakanlığımızın bu yıl içindeki çalışmalarının sonucu bakanlığın bu günkü
gücü ile uygun kabul edilebilecek durumdadır. Gerçekten sahip olduğunuz
demir yolları başarı ile işletilerek, ulaşım ve asker taşımacılığı
sağlanmaktadır. Askeri harekât sırasında düşman tarafından zarar görmüş bir
kısım demir yolları ve İmalat Sanayi onarılmış ve yeniden kurulmuştur.
Ankara - Sivas hattında önemli bir tünelin inşaatı tamamlanmış ve diğer
tamamlanmayan iki tünel çevresinde de yol durumları değiştirilerek ulaşım
sağlanmıştır. Erzurum, Erzincan arasındaki demir yolu inşaatının
tamamlanması ve kükürtlü kömür madenlerine bir istasyon yapılması konusunda
önemli işler gerçekleştirilmiş ve kuruluş tamamlanmıştır. Samsun - Havza
hattının kuruluşu için gerekli konuların hazırlığına başlanmıştır.

Sivas'dan Erzurum'a ve Kastamonu'nun Koçhisar'ından başlayarak, Tosya,
Osmancık, Amasya, Erbaa, Niksar, Kelkit ve Erzincan'a kadar olan demir
yollarına ait ilk araştırmalar yapılmış ve bazı kara yolları üzerindeki
bozukluklar da onarılmıştır.

Efendiler,

Bayındırlık işlerindeki çalışmaların sonucunun milleti sevindirecek durumda
olmadığını kabul etmek gereklidir. Ancak devlet işleri ve işlemlerinin her
bölümünde olduğu gibi, bayındırlık işleri çalışmalarında da uygun düzeye
ulaşılması mali kudretimizle ilgilidir. Mali kudretimizin yerinde
kullanılmasının önem derecesini saptamak konusunda bulunduğumuz şartların
ve tehlikeli yerlerin birinci derecede etkisi olduğunu söylemek
zorunluluğundayım. Bu sözlerimin amacının ne olduğu açıktır.

Efendiler,

Her şeyden önce yaşam ve bağımsızlığımızı sağlamak demek olan milli
amacımıza ulaşmaktan başka bir şey düşünemeyiz. Bundan dolayı, bizce en
önemli nokta mali kudretimizin bunu karşılayıp karşılayamayacağıdır. 1920
ve 1921 yıllarının canlı deneylerine, bütçemizin denk durumuna, bu günkü iç
duruma ve ekonomimizin bu geçen iki yıla oranla, kıyas kabul etmez derecede
iyi bir düzeye ulaşmasıyla oluşan kesin ümitlere dayanarak arz edebilirim
ki ülkemizin gelir kaynakları milli davamızın güven içinde sağlanmasına
yeterlidir. (Alkışlar) Mali kudretimiz, bu güne kadar olduğu gibi dış
borçlanma yapılmadan da orta halli bir düzeyde, ülkeyi yönetecek ve amacına
ulaştıracaktır.(Alkışlar)

Bununla birlikte, ben yalnız bu gün için değil özellikle gelecekle ilgili
olarak devlet hayatı ve ülkenin refahı konularında şimdiki ve ilerideki
mali durumumuzu çok önemli bulduğumu vurgulayarak maliyemizle ilgili
endişeli görüşlerimi özetle anlatmak isterim:

Efendiler,

Bu günkü mücadelemizin amacı tam bağımsızlıktır. Bağımsızlığın tam
sağlanabilmesi ise ancak mali bağınısızlık ile mümkündür. Bir devletin aslı
bağımsızlıktan yoksun olunca o devletin bütün hayatı bölümlerinde
bağımsızlık sakat durumdadır. Çünkü her devlet organı ancak maliye ile
yaşar. Mali bağımsızlığın korunması için ilk şart bütçenin ekonomik bünye
ile uygunluğu ve denk olmasıdır. Bundan dolayı devlet yapısını yaşatmak
için dış ülkelere başvurmadan ülkeyi gelir kaynakları ile yönetmek çözüm ve
önlemlerini bulmak gereklidir ve bulunabilir.

Efendiler,

Milli prensibimiz tutum olmalıdır. (Şiddetli alkışlar)

Bundan dolayı mali yöntemimiz, halkın baskı altında tutulup ezilmesinden
kaçınmakla birlikte elden geldiğince dışarıya ihtiyaç göstermeden ve
gereğinden çok harcamadan mevcut gelirle yetinmek prensibine dayanmaktadır.

Şimdiki durumda yararlanılamayan gelir kaynaklarından yararlanmak ve halkın
vergi yükünü azaltmak igin bazı maddeler üzerinde tekel konulması
gerekmektedir.

Efendiler,

Geçmişin ve düşmanların ülke ve ulusumuzu bütün medeni dünya ile birlikte
gelimeye doğru ilerlemekten yasaklamış olan zincirleri, bu gün bizi, az
zamanda olağanüstü girişim ve icraata bulunmaya zorluyor. Ancak bu
zorunluluğun sağlanması ve kaybedilenlerin yerine konması bu günkü mali
kudretimizin üzerindedir. Bundan dolayı Hükümetimizin her medeni devlet
gibi dış borçlanma antlaşmaları yapması gereklidir. Yalnız alınan yabancı
paraların, şimdiye kadar Babıalinin yaptığı şekilde ödemeye mecbur
değilmişiz gibi amaçsız kullanılması ve tüketilmesine, dış borçlarımızın
artırılmasına ve mali bağımsızlığımızın tehlike altına sokulmasına kesin
olarak karşıyım.

Biz, ülkede memuriyeti, üretimi ve halkın refahını sağlayacak, gelir
kaynaklarımızı geliştirecek yararlı borçlanmalara taraftarız.

Efendiler, buraya kadar değindiğim konular milletin maddi kudretini
geliştiren, devamını sağlayan önerilerdir. Bununla birlikte insanlar yalnız
maddi değil özellikle; bu maddi kudret içinde yer alan manevi kuvvetlerin
etkisi altında bulunan, ülkeler de böyledir. Manevi kuvvet ise özellikle
bilim ve iman ile yüce bir biçimde gelişir.

Bundan dolayı, Hükümetin en verimli ve önemli görevi eğitim işleridir. Bu
görevde başarılı olabilmek için öyle bir program uygulamak zorundayız ki, o
program milletimizin bu günkü durumu ile sosyal ve yaşamın ihtiyaçları ile,
yerel şartlarla ve çağın gerekleri ile tam anlamıyla denk ve uygun olsun.
Bunun için büyük, hayali ve anlaşılması güç görüşlerden tamamen arınarak
gerçeklere en iyi bir biçimde yaklaşmak gereklidir. Yapılacak girişimin
neleri kapsadığı ancak bu suretle kendiliğinden açığa çıkar.

Efendiler, yüzyıllardan beri milletimizi yöneten hükümetler eğitimi
genelleştirme dileğini belirtmişlerdir. Ancak bu dileklerine ulaşmak için
Doğu ve Batıyı taklit etmekten kurtulamadıklarından, sonuç milletin
cahillikten kurtulamamasına neden olmuştur. Bu hazin gerçek karşısında
bizim uygulamak zorunda olduğumuz eğitim politikamızın ana hatları şöyle
olmalıdır: Demiştim ki, bu ülkenin gerçek sahibi ve sosyal yapımızın gerçek
unsuru köylüdür. İşte bu köylüdür ki, bu güne kadar eğitim nurundan yoksun
bırakılmıştır. Bundan dolayı, bizim uygulayacağımız eğitim politikasının
temeli ilk önce var olan cehaleti yok etmektir. Ayrıntıya girmekten
çekinerek bu düşüncemi birkaç kelime ile açıklamak için diyebilirim ki,
genel olarak bütün köylüye okumak, yazmak ve vatanını, dinini, dünyasını
tanıtacak kadar coğrafya tarih, din ve ahlâk ile ilgili bilgiler vermek ve
dört işlemi öğretmek eğitim programımızın ilk amacıdır. (Bravo sesleri)

Efendiler,

Bu amaca kavuşmak tarihi eğitimimizde kutsal bir aşama olacaktır.

Bir yandan cahilliğin kaldırılması ile uğraşırken diğer yandan da memleket
çocuklarını sosyal hayat ve ekonomide fiilen etkili ve yararlı kılabilmek
için gereken basit bilgileri uygulamalı bir biçimde vermek yöntemi
eğitimimizin temelini oluşturmalıdır.

Efendiler, medeni ve çağdaş bir sosyal topluluğun bilim ve kültür yolunda
yalnız bu kadarla yetinemeyeceği şüphesizdir.

Ulusumuzun zekâsının gelişmesi ve böylece uygun olan medeniyet düzeyine
ulaşması, doğal olarak yüce görevleri yürütecek elemanları yetiştirmekle ve
milli kültürümüzü yüceltmekle mümkündür.

Bu, ilk ve son iki eğitim aşaması arasında, orta eğitimin gerekliliği
tabiidir. Orta eğitimin amacı, ülkenin ihtiyaç duyduğu çeşitli hizmet ve
sanat elemanlarını yetiştirmek ve yüksek eğitime aday hazırlamaktır.

Orta eğitimde de eğitim ve öğretim yöntemlerinin pratik ve uygulamalı
olması temeline uymak şarttır. Kadınlarımızın da aynı öğretim aşamalarından
geçerek, yetişmelerine önem verilecektir. (Bravo sesleri ve alkışlar)

Milli Eğitim Bakanlığımız 1921 yılında eğitim durumumuzu bu görüşe göre
yönlendirmek için çalışmıştır. Bakanlık girişimleri ve gelecek
uygulamalarına temel olacak programları hazırlayıp, Yüce Meclisinize takdim
ettikçe bunların açıkladığım görüşe uygun olarak, kanunlaşıp yürürlüğe
konacağı konusunda ümidim tamdır.

Efendiler, yetişecek çocuklarımıza ve gençlerimize, görecekleri eğitim
sınırı ne olursa olsun, en önce ve her şeyden önce Türkiye'nin bağımsızlığı
için kendi benliğine ve milli geleneklerimize düşman olan bütün unsurlarla
mücadele etmek gereği öğretilmelidir. (Alkışlar) Uluslararası dünyanın bu
günkü durumuna göre, böyle bir savaşın gerektirdiği mücadele ruhunu
taşımayan insanlara ve bu nitelikteki insanlardan kurulu topluluklara
yaşama ve bağımsızlık hakkı yoktur. (Bravo sesleri)

Efendiler,

Bir sosyal topluluğun ortak ve genel duyguları ve düşünceleri vardır.
Sosyal toplulukların değerleri, uygarlaşma aşamaları, istek ve eğilimleri
ancak bu genel duygu ve düşüncelerin belirme ve görülme derecesiyle
anlaşılır. Bir sosyal topluluğu yönlendiren ve yöneten insanlar için,
sosyal toplulukların sonu üzerinde hüküm vermek durumunda bulunan dostlar
veya düşmanlar için ölçü, bu sosyal toplulukların kamu oyundan anlaşılan
yeteneği ve değeridir. Bundan dolayı uluslar kamu oyunu dünyaya tanıtmak
zorundadırlar. Bütün dünya kamu oyunun bunu öğrenmesini sağlamak ise,
yaşamlarının düzenlenmesi için şüphesiz gereklidir. Bu konuda bilinen
araçlardan birincisi ve en önemlisi basındır. Basın, ulusun genel sesidir.
(Şiddetli alkışlar) Bir ulusu aydınlatmak ve uyarmakta, bir ulusa ihtiyacı
olan düşünce gıdasını vermekte, özet olarak bir ulusun, amacı mutluluk olan
ortak yönde yürümesini sağlamakta basın, başlı başına bir kuvvet, bir okul,
bir yol göstericidir. (Alkışlar) Bu önem ve yüceliği ile medeni dünyada söz
hakkı kazanan basına, Hükümetimizin birinci derecede önem vermesi, bu
konuya ayıracağı zamanı ulusa yapmakla yükümlü olduğu yararlı hizmetlerin
en önünde sayması, Yüce Meclisin kesin olarak isteyeceği hizmetlerden
olmasındandır. (Alkışlar)

Şeri'ye Vekâletimizin ( Din işlerini yürüten bakanlık) yıllık
çalışınalarını büyük bir önemle inceledim. Varılan sonucu takdire lâyık
buldum. Teşekkür ve tebrik ederim. Din işlerinin yürütülmesi konusunda
görüş açıklamaya aslında gerek yoktur. Çünkü bu konu Kuran ile açıklık
kazanmıştır. Yalnız akla gelebilecek olan bir noktayı söylemeden
geçemeyeceğim.

Efendiler,

Camilerin kutsal minberleri halkın ruhani, ahlâki gıdalarına en yüksek, en
verimli kaynaklardır.

Bu nedenle camilerin ve mescitlerin minberlerinden halkı aydınlatacak ve
yol gösterecek kıymetli hutbelerin içeriğinin halkça anlaşılır olmasını
sağlamak yüce Şeri'ye Vekâletinin önemli bir görevidir. (Şiddetli alkışlar,
bravo sesleri)

Minberlerden halkın anlayabileceği dille ruh ve bilince hitap olunmakla
İslâm topluluğunun vücudu canlanır, zihni saflanır, imanı kuvvetlenir,
kalbi cesaret bulur. (Alkışlar)

Fakat diğer yandan, hutbeyi yapanların sahip olmaları gereken bilimsel
nitelik, özel yeterlik ve dünyadaki olayların durumunu anlama yeteneği önem
taşımaktadır.

Bütün vaiz ve hatiplerin bu bilince yararlı olacak surette yetiştirilmesine
Şeri'ye Vekâletinin güç harcayacağını umarırn.

Vakıf sorununa gelince: Bildiğiniz gibi, vakıf, ülkemizin önemli bir
varlığını oluşturur. Bu servetten millet ve memleketi hakkıyla
yararlandırabilmek için Şeri'ye Vekâletiyle birlikte bütün bakanlar
Kurulumuz ve hatta Yüce Meclisin bu konuyu önemle inceleyerek bu büyük
kurumun çöküntüden kurtarılmasını ve ülkeye faydalı bir duruma
dönüştürülmesini dilerim.

Efendiler,

Vakıfların kuruluş nedeni göz önünde tutulunca, bunun dini kuruluşu ile
birlikte hizmet ve sosyal yardım amaçladığı ortaya çıkar. (Pek doğru
sesleri)

Vakıfların, hayırevleri, akıl hastahaneleri ve diğer hastahaneler ile
misafirhaneler, kütüphaneler, kervansaraylar, hamamlar, çeşmeler, okullar,
medreseler ve diğer kültür kurumlarını kapsamış olması, vakıf sorununun
düzeltilmesinde uyulması gerekli olan kuralları göstermektedir. (Pek doğru
sesleri)

Efendiler,

Bu yıl dış ilişkilerimiz sonuçlarına göre, bizce hayırlı birçok güzel
olayla doludur.

Genellikle dış ilişkilerimizi iki kısma ayırmak mümkündür.

Rusya dadıil Doğu devletleri ve Batı devletleri.

Rus Şuralar Cumhuriyetiyle mevcut ilişkilerimiz ve iyi bağlarımız bu
geçirdiğimiz yıl içinde, kusursuz bir şekilde gelişmeye devam etmiştir.
(Alkışlar) 16 Martta Moskova'da bir dostluk anlaşması imzaladık. Bu anlaşma
ile, emperyalizmin şiddetli saldırılarına hedef olan iki devlet arasında
doğal nedenlerle oluşan dayanışma, hukuki bir şekilde de belirlendi.
Yakında ekonomik ve ticari işler ile konsolosluk sorunlarını düzenleyecek
olan antlaşmaların imzalanmasına da karar verildi.

Türkiye - Rusya anlaşması, Rusya'nın müttefil olan diğer devletlerle
yaptığımız mutlu antlaşmaların birincisidir.

Azerbaycan, Gürcistan, Ermenistan, Sovyet Cumhuriyetleriyle Moskova
antlaşmasının esasları içinde, Kars'ta 13 Ekim tarihli antlamayı imzaladık.

Bu antlaşma, Doğuda hukuki bir biçim alan fiili durumumuza Sevr
Antlaşmasının uygulanamaz olduğunu gösteren bir olaydır. (Şiddetli
alkışlar)

Ermeni sorunu denilen ve Ermeni milletinin gerçek olmayan isteklerinden
çok, dünya kapitalistlerinin ekonomik yararlarına göre çözülmek istenilen
sorun, Kars antlaşması ile, en doğru şekilde çözüme ulaştırılmış oldu.
(Alkışlar) Yüzyıllardan beri dostluk içinde yaşayan iki çalışkan halkın iyi
ilişkileri memnuniyetle yeniden kuruldu.

Ukrayna Sosyalist Sovyet Cumhuriyeti ile de 2 Ocakta, Ankara'da yine
Moskova Antlaşması esasları içinde bir antlaşma imzaladık. Bu antlaşmayı
imzalamak üzere, şehrimize gelen olağanüstü delege ve değerli asker: Frunze
yoldaşın pek içten ve dostça davranış ve tutumuyla, aramızda ne kadar iyi
bir izlenim ve anı bırakmış olduğunu söylemek isterim. (Alkışlar)

Kars Antlaması hükümlerine göre, antlaşmayı yapan taraflar arasında ticari
ve ekonomik ilişkişlerin kurulması ve bir konsolosluk antlaşmasının
imzalanması için, Tiflis'e bir kurul gönderdik. Bu kurul halen Azerbaycan,
Gürcistan ve Ermenistan cumhuriyetlerinin delegeleri ile görüşme
yapmaktadır. Tarafların yararına uygun kararlar kabul edilerek,
görüşmelerin yakında iyi bir şekilde sona ereceğini ümit etmekteyim.

Rusya Şuralar Cumhuriyetinin değerli temsilcisi olarak, Ankara'da bulunan
Aralov yoldaşın..... (Alkışlar) Büyük Millet Meclisine hitaben gönderdiği
mektupta yer alan konulardan memleketimiz hakkında beslediği sevgi ve
samimi duyguları öğrenmiş oldunuz.

Azerbaycan Sovyet Cumhuriyetinin sevimli temsilcisi İbrahim Abilof Beyi
ise...... (Alkışlar) geçen yazdan beri Ankara'da aramızda görmekle
memnunuz. Rusya Sovyet Cumhuriyetine müttefik devletlerden Buhara Halk
Sovyet Cumhuriyeti de Ankara'ya haberciler göndererek, mevcut antlaşma
bağlılığını (Alkışlar) şeklen de tespitini arzu etmiş, bu arzusunun yerine
getirilmesi tarafımızdan sevinçle çabuklaştırılmıştır.

Buhara'ya bu günlerde önemli devlet adamlarımızdan bir zatın başkanlığında
bir elçilik heyetimiz gitmek üzeredir.

Rusya Şuralar Cumhuriyeti ve müttefikleriyle en iyi ilişkileri kurup, iyi
bir şekilde devam ettiğimiz gibi, bizimle aynı durumda ve dert ortağı olan
Doğu İslâm devletleriyle de, mevcut iyi ilişkilerimizin
kuvvetlendirilmesini bir amaç olarak kabul ettik. (AIkışlar)

Bu amaca doğru yürürken, ilk antlaşmayı Afganistan İslâm Hükümeti ile 1
Martta Moskova'da imzaladık. (Alkışlar) Bu antlaşmanın uygulanmasından
olmak üzere, Afganistan geçen yaz Ankara'ya hir elçi gönderdi. Bu kardeş
devletin elçisi Sultan Ahmet Han...... (Alkışlar) Ankara'da hepimizin
kalplerinin sevgilisidir. Afganistan'da bir temsilcimiz mevcuttur. Ünlü
devlet adamlarından birinin başkanlığında bir elçilik heyeti de bu gün
Kâbil'e doğru yola çıkmak üzeredir. Şevketlü (Azametli, heybet sahibi)
Afgan Emiri Hazretleri tarafından Büyük Millet Meclisi Başkanlığına hitaben
bütün Türkiye halkına gönderilen soyluluk ve içtenlikle dolu değerli ve
zarif mektupların da prenslik zamanından beri (ki birkaç gün önce
huzurunuzda okunup hep birlikte ve hararetle alkışlanmıştı) Afganistan'la
Türkiye arasında mevcut dostluk ilişkilerini bir kat daha
sağlamlaştırmıştır.

İran İslâm Hükümeti ile de yerleşmiş bulunan iyi ilişkilerimizi bölge
barışı ile pekiştirmek en büyük amacımızdır. İran Devleti Fahimesi (Çok
kuvvetli, itibar ve nüfus sahibi - Şah) tarafından Ankara'ya bir elçi
gönderilmiş olduğunu haber aldık. Elçinin gelişi ile ilişkilerin
sağlamlaştırılması için bütün önlemlerin tarafımızdan alınacağı
şüphesizdir. (İnşallah sesleri)

Sonuç olarak, Rusya ve Doğu devletleriyle ilişkilerimizin bu günkü durumu,
dünyanın ekonomik ve politik durumundan doğan değişmesi mümkün olmayan
birtakım tabii nedenlerin etkisinde hepimizin yararına, emeline uygun bir
biçimde gelişmekte ve sağlamlık kazanmaktadır. (Sürekli alkışlar)

Bu yıl doğu devletleriyle olan ilişkilerimizde daha önceki yıla oranla,
daha iyi gelişmeler bekliyoruz.

Efendiler,

Ülkemizin gerek politik gerek ekonomik ölüm hükmünü ilan eden Sevr
Antlaşmasının uygulanmasına engel olmak üzere, ulusumuzun girişmek zorunda
kaldığı kararlı mücadelesi karşısında, o antlaşmanın bize zorla kabul
ettirilemeyeceğini birçok kanlı mücadelelerden sonra anlayan İtilâf
devletleri, bizi Londra'ya davet etmişlerdi. Pek az süre önce asi sayılan
Hükümetimizin böyle bir konferansa resmen davet edilmesi, ulusumuz yönünden
önemli bir siyasi başarıdır. Bu davet Sevr Antlaşmasının fiilen ve hükmen
yok olduğunu göstermesi dolayısıyla da, giriştiğimiz bu mücadele yolunda,
başarıyla bir aşamaya ulaştığımızı görmekteyiz. Milli Misakımız içinde
akdedilebilecek bir barışı imzalamaya hazır olduğumuzu bütün dünyaya
göstermek amacıyla katıldığımız bu konferanstan hiçbir sonuç çıkmadı.
Londra Konferansı görüşmeleri sırasında ne kadar anlaşmaya yatkın hareket
ettiğimizi hepiniz biliyorsunuz. Belki, olayı silah kuvvetiyle
çözümleyebileceğini zanneden Yunanistan anlaşmaya yanaşmadı. (Kahrolsun
sesleri)

Geçen yıl - Fransızlarla esirlerin değiştirilmesi hakkında başlatılan ve
iyi bir şekilde sonuçlandırılan görüşmeler, Ankara'da imzalanan Türkiye -
Fransa anlaşması ile sona erdi.

Efendiler,

Bu anlaşmanın genel ve temel bir önemi vardır ki, o da bununla Sevr
Antlaşmasını sağlayan İtilâf devletlerinin önemli bir taraftarı olan
Fransa'nın adı geçen antlaşmanın uygulanmasının mümkün olmadığını fiilen ve
hukuken kabul etmiş olmasıdır. (Alkışlar) Bu anlaşma ile yüksek manevi
değer taşıyan bazı haklarımızı kazanmış olmakla birlikte, vatanın aziz bir
parçasını da kurtarmış olduk. Üç yıldan fazla süren bir ayrılıktan sonra,
ana vatana kavuşan bu bölgenin, gerçek sahibine geri verilmesini kabul
edemeyen bazı düşmanlarımız oralarda karışıklık çıkarmaya uğraştıkları
halde harcadıkları çabalar tamamen boşa çıkmıştır. Teslim etme ve teslim
alma tam bir düzen içinde yapılmış ve sonuçlandırılmıştır. Ankara
Anlaşmasının ardından Fransa Cumhuriyeti ile Türkiye Büyük Millet Meclisi
Hükümeti arasında siyasi ilişkiler kuruldu ve hükümetimizin temsilcisi
Paris'e gönderildi.

İngilizlerle bu güne kadar aramızdaki tek olumlu olay kendileri tarafından
tutuklanıp Malta'ya gönderilmiş bulunan vatandaşlarımızı kurtarmak
olmuştur.

İtalya hükümeti her ne kadar Ankara'ya bir görevli göndermiş ise de, ilgili
kişi resmi görüşmelerde bulunmak yetkisine sahip değildi.

Efendiler,

Geçen yılın olaylarını açıklarken dış politikamızın ana hatlarını da bir
dereceye kadar açıklamış olduğumu zannediyorum. Bu hatlar basit, doğru ve
açıktır.

İç politikamızda olduğu gibi, dış politikamızda da ana amacımız Misakı
Milli hükümlerini içermektedir. (Alkışlar) Ve Misakı Milliyi kabul ederek,
maddi ve manevi alanda tam bağımsızlığımızı kabul edenleri derhal dost
kabul ederiz. Tam ve gerçek bağımsızlığımızı açık ve samimi şekilde ilk
önce kabul ederek, bize barışma elini uzatan Rus Şuralar Cumhuriyeti ile
dostluk bağlarımızın kuvvetlendirilmesi dış politikamızın temelidir.
(Sürekli şiddetli alkışlar) (Çok doğru, yaşasın dostlarımız sesleri)

Bu temel tam bağımsızlığımızı kabul edecek herhangi bir devletle ilişki
kurmamıza tabii ki engel olamaz.

Efendiler,

Dış politikamızda dost bir devletin hukukuna saldırı yoktur. Ancak
hakkımızı, hayatımızı, ülkemizi, namusumuzu koruyoruz ve koruyacağız. (Evet
sesleri ve şiddetli alkışlar)

Medeni dünyanın uluslararası ilişkilerde de ortaya attığı yüce, asil
düşünce ve arzunun bir özeti demek olan «Her milletin kendi geleceğine
kendisinin egemen olması hakkını biz yer yüzünde yaşayan milletlerin
hepsine tanıyoruz. Bizim de bu hakkımızın kayıtsız şartsız tanınmasını
istiyoruz.»

Bu meşru ve haklı isteğimizi tanımamak yüzünden akan ve akacak olan
kanların sorumluluğu şüphesiz sebep olanlara ait olacaktır. (Kahrolsun
sebep olanlar sesleri) Bizi milli davamızı izlemekten yıldıracak hiçbir
araç, hiçbir kuvvet düşünülemez. (Alkışlar) Milli davamız bizim
hayatımızdır. Hayatına son verilmek istenen en zayıf yaratığın bile bu
harekete karşı isyan ve nefretle, son nefesine kadar kendisini korumaya
çalışmasından daha tabii bir şey yoktur. (Bravo sesleri) Kaldı ki, bizim
uIusumuzun kararlılık ve inancında, mücadele yeteneğinde ve kudretinde en
küçük bir zayıflama yoktur. (Yoktur sesleri) Tam tersine, her geçen gün
sağlamlık derecesini artırmaktadır. (Şüphesiz seleri) Ülkemizin ekonomik
kaynakları bütün dünyanın dikkatini çekecek verime ve zenginliğe sahiptir.
Halkımızın çiftçi olması, topraklarımızın dünyanın en bereketli
topraklarından bulunması, maddi hayat için korku duyulacak hiçbir konu
bırakmamaktadır.

Ordumuz her gün bir kat daha gelişmekte, varlığımızı, milli
bağımsızlığımızı ve ülkemizi güvenle korumayı üstlenmektedir. (Alkışlar)

Düşmanlarımız bizi, zorlayıcı önlemler uygulayacakları tehdidi ile
bağımsızlığımızı güvenceye almayan şartlar içinde barış yap tırmaya
zorlayabileceklerini sanıyorlarsa bunda çok aldanıyorlar. (Alkışlar)
Düşmanlarımız, Türkiye halkının kutsal varlığını korumak için giriştiği
savaşta yorgun düştüğünü sanıyorlarsa, bunda çok aldanıyorlar. (Alkışlar,
asla sesleri)

Düşmanlarımız, bizim şimdi ve sonra tutsaklığa düşmemize neden olacak şart
ve kayıtları reddetmede duraksama göstereceğimizi sanıyorlarsa, bunda daha
da çok aldanıyorlar. (Sürekli alkışlar) Düşmanlarımızın bu gizli
arzularından henüz kurtulamamaları, hâlâ çevrelerindeki gerçekleri
görememelerinden kaynaklanıyor.

Efendiler,

Bilirsiniz ki, ana sınırı bütün dünyaca bilinen milli davamızı Avrupa'da
savunmak ve insanlıkla karşı karşıya bu davayı bir daha doğrulamak ve kabul
ettirmek üzere Dışişleri Bakanımız İstanbul üzerinden Avrupa'ya
gönderilmiştir.

Efendiler,

İstanbul, büyük Peygemberimizin özel ilgi gösterdiği, Eba Eyyubi Ensari
Halid Hazretlerinin (Eyüp Sultan hazretleri) on dört yüzyıldan beri
mezarının bulunduğu ve manevi gözetimi altında tuttuğu bir şehirdir. Beş
yüzyıl boyunca Türkiye'nin başkenti olmuş bir şehirdir. (Yine olacaktır
sesleri) Milletimiz bu gönül alan şehirde beş yüzyıl yüce hilâfet makamını
korumaktadır.

İstanbul şehri, milletimizin sonsuz çalışma özverisi sonucu olarak elde
edilen Allah'ın bir lütfudur. Doğrusu milletimizin maddi ve manevi
varlığını yücelten anıtlar ve kuruluşlar ve medeni eserler İstanbul'da
yoğunlaşmıştır.

Ulusumuz, ülkenin tümünün zararına olarak, bütün varını yoğunu, en büyük
çaba ve yardımlarını can evi kabul ettiği bu şehirden esirgememiş ve hatta
gereksiz yere harcamıştır. Bundan dolayı İstanbul bizce çok değerlidir, çok
önemlidir. Bunun içindir ki, İstanbul şehrinin güvenliğinin her türlü
bozulmadan korunması ile ilgili ilke, Misakı Millimizin dördüncü maddesinde
en kuvvetli amaçlarımızdan birini oluşturmaktadır. (Alkışlar) Bu gün düşman
işgali altında bulunmak felâketiyle ağlayan bu talihsiz şehir halkının, bu
bizim aziz kardeşlerimizin, milli davamıza olan ilgi ve ilişkilerini ve
Türkiye Büyük Millet Meclisi Hükümetine gönülden bağlılıklarını, hiçbir
kuvvetten yılmayarak açığa vurmakta ve kabul ettirmekte gösterdikleri maddi
ve özellikle manevi özveriyi takdir ederek anarım. (Alkışlar)

Bu değerli kardeşlere içinde bulundukları talihsiz günlerin, uzak olmayan
kurtulma günleri karşısında sonsuzluğa dek ölüme mahkum olacağını
hatırlatırım. (İnşallah sesleri) Bu noktada bir an duralamaya mecburum.
Zira bütün millete, bütün dünyaya gerçek olan bir durumu bildirmek gereğini
hissettim.

Efendiler,

Büyük Millet Meclisi Hükümeti, Türkiye'nin ve Türkiye halkının geleceğini
ve bağımsızlığını sağlamaya çalışıyor. Çünkü Türkiye'nin asıl sahibi, meşru
sahibi ve gerçek sahibi olan Türkiye halkının arzu ve kesin iradesi bu
yoldadır. (Evet, evet sesleri) Bu yüce milli iradenin karşısında harekete
cesaret gösterenler ve girişimde bulunanlar ulusa karşı asi, serkeş ve
haindirler. (Bravo sesleri ve alkışlar) Bu gibi günahkârlar, şimdi ve sonra
milli iradenin adaletinden kendilerini kurtaramazlar. (Bravo sesleri) Bunun
için, İstanbul'da bazı devlet adamlarının ve sarayın Türkiye Büyük Millet
Meclisinin durumuna ve çalışmalarına zarar verici ve engelleyici
tutumlarından sakınmalarını beklemekteyim. (Bravo sesleri)

Efendiler,

Milli davamızla ilgili olması nedeniyle bu günkü durumumuzla ilgili bulunan
Balkan devletlerinden de biraz söz etmek isterim. Bu günkü dünyanın genel
politik durumunun etkisi altında, Bulgaristan hükümetinin suskun ve
hareketsiz kaldığı görülüyor. Fakat, Bulgar halkının hayati yararlarının
Türkiye ile ortak olduğu bilincinde bulunduğundan eminim. Bulgaristan'ın
şimdi veya sonra bu yakınlığın gereğini yapacağına inanıyorum. Türkiye
dostluğunun kendilerine sağlayacağı büyük yararlardan Bulgarların uzak
kalacakları beklenemez.

Arnavutluk hükümetine gelince: Bu İslâm hükümeti halkı ile yüzyıllarca
beraber yaşadık. Uzun süre kendileriyle hayatlarımızı birleştirdik ve alın
yazılarımız bir idi. Aynı dinden olan bu halk ve hükümetin, varlığını
koruması ve mutluluğunu sağlaması için bize bağlı olduğu gerçeğini anlaması
gereklidir. Bu günkü güç durumlarının doğuracağı acıklı zorunlu hallerden
kurtulmaları için önlemler alınacaktır. Bunu kuvvetle ümit ederim.

I. Dünya Savaşından sonra Yugoslavya devleti şekline dönüşen eski
Sırbistan'da önemli bir İslâm çoğunluğu bulunmaktadır. Bundan başka, bu
devletin hayati yararları ile ilgili hedefler vardır ki, bu hedefler, bu
gün bize saldıran düşmanın elindedir. İşte bu noktalar incelenmesi gerekli
bir durum yaratmaktadır. Bu hükümet içinde bulunan dindaşlarımızın bu günkü
durumumuza ilgisiz ve seyirci gibi kalmakta devam edecekleri beklenemez.

Efendiler,

Dış faaliyetler konusundaki konuşmamı tamamlamak için hepinizce duyulan ve
nitelikleri az çok bilinen birkaç genel politik olayı yalnız hatırlatmakla
yetineceğim.

Deniz kuvvetlerinin silahlandırılmasının kayıtlanması, İngiltere - Japonya
antlaşmasının feshi, Çin'de açık pazar politikasını görüşmek üzere yapılan
Washington konferansı, Amerika - İngiltere - Japonya ve Fransa arasında
dörtler anlaşmasına neden oldu.

Çin'de bütün devletlerin serbest ticaret yapabileceklerinin ilanı, çok
önemli bir noktadır. Bununla Avrupa devletlerinin Uzak Doğuda şimdiye kadar
uyguladıkları nüfuz bölgeleri ve memleket istilâsı politikalarından
vazgeçtikleri anlaşılıyor. Yakın Doğu'da aynı politikayı uygulamaya karar
vermekten daha doğru bir yol olamaz.

Cannes'da yapılan konferans, Avrupa'nın onarımı ve canlandırılması adını
verdikleri sorunun çözümlenmesini ve İngiltere ile Fransa arasında bulunan
bazı sorunların kaldırılmasını amaçlıyordu. Fakat, Fransa Cumhuriyeti
Başbakanı Mösyö Brian'ın istifaya mecbur olmasıyla konferans sonuçlanmadan
dağıldı. Bu onarım ve canlandırma sorununun ortaya atılmasında İngiltere'de
bulunan milyonlarca işsizin etkisi olmuştur. Bu işsizliğin doğuracağı
bunalım nedeniyle İngiltere açık pazarlar bulmak zorundadır. Bunun için
İngiltere'nin ilk düşüncesi Almanya ve Rusya olmuştur. Bundan dolayı
Almanya'nın ve Rusya'nın ekonomik durumları ve bu durumlarla İngiltere'nin
kuracağı ilgiler ve ilgilerin doğuracağı politik ilişkiler başlı başına
görüşülmeye değer sorunlardır.

İngiltere'nin Almanya'dan yararlanma zorunluluğu, Almanlar lehinde
borçların ertelenmesi sorununu doğurdu. Bundan da İngiliz, Fransız garanti
antlaşmasının yapılması gereği ortaya çıktı. Borçların ertelenmesi sorunu
tamamen kesin sonuca erişmiş sayılamayacağından Cenova Konferansına
ertelenmiştir. Cenova Konferansına zaten Cannes Konferansı sebep olmuştur.

Mart başlarında toplanmak üzere davet olunacağı söylenmiş olan bu
konferansa (Türkiye dışta bırakılmak üzere) bütün Avrupa devletleri davet
olunmuştur..... Türkiye'nin katılmasını sağlamak için Paris temsilcimiz
kanalı ile girişimde bulunduğumuz gibi, dostumuz Rus Şuralar Cumhuriyetinin
de bu konuda girişimleri olmuştur. Amerikalılar katılmayı kabul etmemiştir.

Alalbildiğimiz bilgilere göre İngiltere - Fransa garanti antlaşması,
Almanya tarafından Fransa topraklarına kışkırtma olmadan bir saldırı
olursa, İngiltere'nin deniz ve kara kuvvetleri ile Fransa'ya yardım
etmesini öngörmektedir.

Efendiler,

Bu anlaşma belgesindeki (kışkırtma olmadan) kaydı gerçekten varsa önemle
araştırılması, incelenmesi gerekir. Çünkü dünyada, gereklilik ve
kışkırtmanın tarifi, sınırlandırılması ve nitelendirilmesi yapılmamıştır.
Herhangi bir işlem düşünceye göre olumlu veya olumsuz yorumlanabilir.

Efendiler,

Son zamanlarda bir Doğu Sorunu Konferansı da konu edildi ve edilmektedir.
Bir konferansın ne dereceye kadar ciddi amaçlarla ve ne zaman toplanacağı
hakkında henüz güvenilir bir belirti yoktur. Doğu Sorunu Konferansı'nın
toplanması için, ordularımızın harekete geçmesinin beklenmekte olduğunu
kabul etmek en ihtiyatlı düşünce olur. (Bravo sesleri) Hazır ol cenge eğer
istersen sulhü salâh (Eğer barış düzlüğüne çıkmak istiyorsan savaşa hazır
ol ) gerçeğini bir an akıldan çıkarmamak milli davamızın arzuladığı
varsayımdır. Bu görüşe dayanarak uyanık olmak ve hazır bulunmak olan
prensibimize uymaya devam edeceğiz, arkadaşlar.

Bütün bu ayrıntılardan sonra milli tarihimizin en fedakâr yüce unsuru olan
kahraman ordumuzdan söz edeceğim. (Sürekli alkışlar) Doğu cephesindeki
ordumuz, birinci yasama yılı içinde vatanın kendisine verdiği görevi özveri
ile yerine getirmiş ve gerçekleştirmiştir.

Komşu hükümetlerle de arzu olunan dostça ilişkiler kurulmuş bulunduğundan
olgun ve sakin bir biçimde hazar görevini yerine getirmeyi, talim ve eğitim
ile uğraşarak sürdürmektedir. (Var olsun sesleri)

Elcezire (Mezopotamya; Dicle ve Fırat ırmakları arasındaki yerin adı)
cephesiyle merkezde ve ülkenin diğer bölgelerinde birliklerimiz verilen
görevleri sükunetle yerine getirmektedirler. Batı cephesine gelince: Geçen
yıl başlarında Birinci İnönü Savaşından yeni çıkmış bir durumda bulunan
ordumuz, aslında düşmanlarımızdan gizli olarak kuruluşunu genişletme ve
tamamlama çalışmaları yapıyordu. Bu sırada, Yunanlılar Londra Konferansını
zaman kazanacak ve Türkleri baştan çıkaracak bir araç olarak düşünüyor,
harekete geçme mevsimini bekliyorlardı. Mart ortasında harekete geçme
mevsimi geldi ve Yunan ordusunun hazırlığı bitti, artık zamana ihtiyaçları
kalmamıştı. Büyüklük taslayan bir biçimde Londra Konferansını bir yana
bıraktılar.

Martın yirmi üçünde her yandan saldırıya geçerek emperyalistlerin bir büyük
sömürge içindeki harekâtına benzer biçimde vatanımızı istilâya başladılar.
(Kahrolsun sesleri)

Gösterişli duyurular ile geçen ilk günlerden sonra çetin savaşlara
girişildi. Sonuç olarak tarihin İkinci İnönü Savaşı dediği bir büyük olay
meydana geldi. Bu büyük olayı Dumlupınar'daki taarruz harekâtımız ve
başarılarımız izledi.

İkinci İnönü Savaşı, ulusumuzun davasındaki gerekliliği ve kutsallığı bütün
dünyaya duyurdu. Yunan savındaki gerçek olmayan durum da bütün dünyaca
anlaşılmış oldu. Yine İkinci İnönü'den sonra Yunanlılar ülkemizi yakmakla,
silahsız ve silah kullanma imkanı bulunmayan evlatlarımızı öldürmekle
yaradılışlarındaki vahşiliği bütün dünyaya kanıtlamış oldular. Bilecik,
Bozüyük, Söğüt, Yenişehir yangınlarını ve saymakla bitmeyen namusa
saldırıları ve öldürmeleri Yunan komutanlarının emriyle ve özel olarak
kurulan timlerle yaptırdıkları, inceleme sonucunda ortaya çıkmış ve
anlaşılmıştır.

Yunanlılar, olayın sandıkları kadar basit olmadığını İkinci İnönü Savaşında
anladılar. Bunun üzerine genel seferberlik görüntüsünde önemli önlemlere
başvurdular. Bütün ordularıyla ciddi bir sefere karar verdiler. Bir yandan
bu hazırlığı sürdürürken, diğer yandan politik olarak bizi baştan çıkaracak
ve gevşekliğe itecek siyasi propagandalar faaliyete geçirildi. Yunan kralı
Anadolu'ya geldi. Köylerde kan dökme ve namusa saldırı için emir veren
generallerini yakından yönetti. (Barbar sesleri) Yunan seferberlik
hazırlığı temmuz başlarında bitmiş ve saldırı harekâtı başlamıştı. Temmuz
başlarında bizim hazırlıklarımız henüz bitmemişti. Bunun için askeri
eylemlerimizi ona göre yönetmek gerekiyordu.

Yunanlılar askeri eylemlerine başlangıç olarak, Afyon, Kütahya ve
Eskişehir'i işgal ettiler. Ve bütün dünyaya yayımladıkları duyurularla
Türkiye ordularını yok ettiklerini iddia ettiler. Akıl sahibi ve mantıklı
olanların inanmadığı bu düşman propagandalarına bizzat düşman tarafının
inanmış olduğu anlaşılmaktadır. Bu düşünce ile süren askeri eylemler
Sakarya kanlı savaşlarına sebep oldu. Bu kanlı savaş sonucunda düşman
ordusu kesin yenilgiye uğradı ve sonucu bu gün bütün dünya öğrenmiş oldu.

Büyük yenilgiden sonra kral ve prensler tarafından verilen emirlerle Yunan
ordusu tekrar vahşi olaylara başvurdular. Bu gün bütün dünya, yakılan
köylerimizi, saldırıya uğrayan kadın ve çocuklarımızı ziyaret edebilir.
Yunan prensleriyle generalleri özellikle ırza tecavüz ettirmekten zevk
almaktadırlar. (Kahrolsun sesleri) Halbuki bizim ulusumuzda olduğu gibi,
bütün uluslarca da ırza saygı kutsaldır.

Düşman, insanlık dışı olan yıkma ve yakmaları ile namusa saldırılarını
dünya karşısında gizlemesi ve kabul etmemesinin imkan dışı olduğunu görünce
bunların galibin izlemesi gerekli zorlaştırıcı askeri önlemler olarak ilan
etti. Bu duyurunun kimse için inandırıcı olmadığı kesindir.

İşte efendiler geçen mart başında durumu bilinmeyen ordumuz bir yıl içinde
sürekli olarak gelişip ilerleyerek ve birbiri ardından çetin savaşlarla
düşmanı sürekli olarak yenerek bu günkü büyük ve değerli duruma
yükselmiştir. (Bravo sesleri, Alkışlar) Bu günkü kuvvetinin derecesini
gelecek olaylar açıklayacaktır. (İnşallah sesleri, Alkışlar)

Efendiler,

Ordumuzu anarken, savaş gücümüzün kuruluşu ve hazırlanması, noksanlıkların
tamamlanması ile ilgili çalışmaları da kısa bir sekilde anlatmak isterim.

Özellikle, savaş sanayii üretimi yapan fabrikaların çalışmalarını özel
takdirlerimle anmayı bir değerbilirliğin gereği olarak kabul ederim. Bu son
yıl içinde bu fabrikaların eksiklikleri yavaş yavaş tamamlanmıştır. Bu gün
her türlü ihtiyacın imal edilmesi mümkün bulunmaktadır. Yeni kurulan mermi
ve fişek fabrikalarında çok miktarda topçu piyade cephanesi ile bombaların
hazırlanması ve yapımı sağlanmıştır.

Ordu saflarına telsiz telgraflarla diğer modern haberleşme gereçleri ve
istihkâm araçları gibi birçok araç ve gereç eklenmiştir. Elbise ve
kunduranın ülke içinde yapılması ile ilgili çalışmalarımız
sürdürülmektedir. Bu yıl içinde Anadolu'da bazı önemli kuruluşların
kurulmasına karar verilmiştir.

İkinci yasama yılı içinde ordunun sağlık durumu memnuniyet verici bir durum
göstermiştir. Ordu içindeki hastalık durumu normal zamanlarda meydana gelen
oranı geçmemiştir. Sari hastalıklar ve bununla ilgili olanlara ordumuzda
rastlanmamıştır. Yapılan görüşmelerde kırsal sağlık hizmetleri memnuniyet
verici bir biçimde yürütülmektedir. Milli ordumuzun kuruluş döneminde
yapılan Birinci İnönü Savaşı'nda ordunun sıhhi araçları dört araba, dört
sedyeden kurulu küçük sağlık birliklerinden oluşurken, bu günkü ordumuzun
hastahaneler ve yaralı taşıma birlikleri kurularak, ihtiyaç ve sağlık
kuruluşları tamamlanmıştır. Bu arada Kızılay Derneği ilgililerinin yaralı
gazilerimiz için yaptıkları seçkin hizmetleri, özel olarak övgü ile anmayı
gerekli görürüm. (Alkışlar) Milli Savunma Bakanlığında çalışmaya başlayan
harita dairesi, ordunun tüm harita gereksinmelerini karşılamayı
başarmıştır. Bundan sonraki çalışmaları ile ülkenin daha kapsamlı ve
ayrıntılı haritalarını hazırlayacaktır. Kıyılarımızın genişliğine ve deniz
araçlarımızın az olmasına karşılık gayretli deniz subaylarımız anılmaya
değer hizmetler yapmaktadırlar. Orduya ait açıklamalarımı bitirmeden önce
savaşa hazırlanmada güvenilir kaynak olan bunu milli vergiyle karşılama
konusunda bütün halkın ve ulusun gösterdiği heyecan ve özveriyi şükranla
anmayı görevim sayarım. Tarihi mücadelemizin olumlu bir çalışma yeri olan
Anadolu ve Rumeli Müdafaai Hukuk Cemiyeti'nin bu yıl içindeki milli
hizmetlerini de övgü ile anmayı bir görev sayarız. Bu kuruluşun dünkü ve bu
günkü çalışmalarında olduğu gibi, bundan böyle de yeniliklerde ve milli
gelişmeler konusunda en önemli önder görevini yaparak milli yaşamımızda
yüce yerine uygun görevleri başaracağına inancım tamdır.

Efendiler,

Meclisimizin ikinci yasama yılı içindeki çalışmalarını da özet olarak
millete arz etmek isterim. Bu gün yüce üyelere dağıtılan yıllık çalışma
cetvelinde bu açıklamalarımın ayrıntıları yer almaktadır. Yüce meclisin bir
yılda yaptığı bileşim 167'dir. Bu birleşimlerde 271'i açık ve 69'u gizli ve
19'u kısmen gizli, kısmen açık olmak üzere toplam 359 oturum yapılmıştır.
Yüce meclis bu geçen yıl içinde 177 kanun tasarı ve teklifini birinci
yasama yılından devir almıştır. İkinci yasama yılında da 355 kanun tasarı
ve teklifi geldi. 10 tane de tezkere ve önerge olarak geldikten sonra kanun
işlemine tâbi tutuldu. Böylece 542 kanun tasarı ve teklifinden bu yıl
içinde 94'ü kanunlaştı. 65'i reddedildi. 30'u Bakanlar Kuruluna gönderildi.
15'i Bakanlar Kurulu veya sahipleri tarafından geri alındı. 18 kadarı
ilgili kanunlarla birleştirildi. 6 adedi karar şeklinde kabul edildi ki,
toplam 228 eder, 1922 yılında yüce Meclisçe işlemleri tamamlanan kanun
tasarı ve tekliflerinin toplamı budur. 106 tasarının da komisyonlarca
işlemi tamamlanmış ve Genel Kurula gönderilmiştir. Geri kalan 208 tasarı ve
teklif komisyonlarda bulunmaktadır ki, bu yıl tamamlanacaktır.

Birinci yasama yılında olduğu gibi, ikinci yasama yılı içinde de Meclis
üyesi bulunan bazı arkadaşlarımız Meclis dışında birtakım hizmetler ve
önemli görevler yapmışlardır. Bu arada sayın arkadaşlarımızdan bir kısmı
halen orduların ve birliklerin başında ve düşman karşısında savaşma
görevini yürütmektedirler. Bu gün Mecliste bulunan bazı arkadaşlar bile bu
bir yıl içinde yapılan savaşlara fiilen katılmışlardır. Arkadaşlardan bir
kısmı önemli politik dışişleri görevlerini yapmak üzere Doğuya ve Batıya
gönderilmişlerdir. Bunlardan bir kısmı görevlerini yaparak dönmüşler, bir
kısmı henüz gittikleri yerlerde çalışmaktadırlar. İnceleme ve araştırma
yapmak üzere bir kısım arkadaşlarımız Meclis tarafından doğu bölgelerine
gönderilmişlerdir. Ve birçok arkadaş savaşlardan sonra Meclis ile ordu
arasında ilişki kurmak için uğraşmışlardır. Ordunun durumu hakkında Meclise
bilgi vermişlerdir. Yine bazı arkadaşlarımız önemli olayları incelemeye
memur edilmişlerdir. Üyelerden bazıları yayınlarla kamu oyunu zararlı dış
propagandaların etkisinden kurtarmak için halkı aydınlatma ve yol gösterme
amacı ile ülkede dolaşmışlardır. Ordunun geri hizmetlerini gözetme ve
yardım görevleri ile de bir kısım arkadaş çeşitli bölgelere gitmişlerdir.
Bunlardan başka, iç tüzük dışında kurulan heyetler ve komisyonlar da Meclis
görevlerinden artan zamanda uğraşı vermişlerdir. Birçok arkadaşımız çeşitli
bölgelerde İstiklâl mahkemelerini kurarak büyük bir çaba ve uğraş vererek
gerek vatan yararına gerek halkın hukukunu korumak için ellerinden gelen
çalışmayı göstermişlerdir. Arkadaşlar, geçen yıl başında 350 üye ile işe
başlamıştık. Bunlardan dört kişi, görülen lüzum üzerine istifa ederek
Meclisten ayrıldılar. Mevcut açıklar nedeni ile usulüne uygun olarak
yapılan seçimler sonucunda yıl içinde aramıza dokuz yeni arkadaş katıldı.
Yine yıl içinde sayın arkadaşlarımızdan sekiz kişi hayatlarını kaybederek
(Allah rahmet eylesin sesleri) bu kutsal mücadele sırasında yüce savaş
cennetliği oldular, bu şekilde üçüncü yasama yılına 347 üye ile başlıyoruz.
Geçen yıl Malta'da bulunan arkadaşlarımızın da bu yıl başlarında aramızda
olmalarını bu arada özel olarak vurgulamak isterim. Yıl içinde vefat eden
merhum kardeşlerimizin adlarını da burada saygı ile anıyorum. İsmail Fazıl
Paşa (Yozgat), Hamza Hayati Bey (Menteşe), Hasan Tahsin Bey (Mardin),
Cemaleddin Çelebi Efendi (Kırşehir), Murad Bey (Kastamonu), Fuad Bey
(Çorum), Salâhaddin Bey (İstanbul), Hacı Hayali Efendi (Urfa).

Bu yüce arkadaşlarımızla birlikte bağımsızlık uğrunda cephelerde şehit olan
bütün arkadaşlarımızın ruhlarına ayakta fatihalar armağan edelim.

(Hep birlikte ayakta fatiha armağan edildi)

Muhterem ve aziz arkadaşlarım,

Meclisin ve milletin dayanışması için yeni işlerin ve olayların yükleyeceği
özverileri kabulde göstereceğimiz istek ve heyecan son başarı için gerekli
bulunmaktadır.

Efendiler,

Geçen iki yılın yavaş yavaş fakat emin sonuçlarını önümüzdeki çalışma
dönemi için ölçek yaparsak kurtuluş günlerini elde etmemizin uzakta
olmadığını görünür. Bu yeni yıla her zamandan çok emin, her zamandan çok
rahatlamış, ağır başlı ve temkinli olarak giriyoruz. (İnşallah sesleri)

Bezginlik ve uyuşukluktan arınmış olarak giriyoruz. Sonsuz bir azim ve
imanla dolu olarak giriyoruz. Bizim için yaşam ateşi gelecek nesiller için
kurtuluş ümidi olan kutsal amacımıza boyun eğmeden yürüyeceğiz ve Allah'ın
yardımı ile ne yapıp yapıp başaracağız.... (Sürekli alkışlar, Bravo
sesleri)

Ölmez bu vatan farzımuhal ölse de hatta.

Çekmez kürenin sırtı bu tabutu cesimi

Mithat Cemal Kuntay'ın şiirinden bir mısra. «Ölmüş gibi düşünsek bile bu
vatan ölmez, zira dünyanın sırtı bu tabutun büyüklüğünü çekemez» (Yaşa
sesleri ve sürekli alkışlar)

TBMM 1.Dönem 4.Yasama Yılı Açılış Konuşması 1 Mart 1923

GAZİ MUSTAFA KEMAL PAŞA (Ankara) - Muhterem efendiler, Türkiye Büyük Millet
Meclisi dün üçüncü yasama yılını tamamladı. Bu gün dördüncü yasama yılımıza
girmiş bulunuyoruz. Zaman geçerken Türkiye'nin milli davası da aralıksız ve
hep ileri doğru yürümüştür. Eriştiğimiz her yeni yıl bizi istenilen sonuca
biraz daha yaklaştırmıştır.

Geçirdiğimiz son yılın bütün olaylarını ve sonuçlarını hayalden
arındırarak, bir cümle ile özetlemek gerekirse, diyebilirim ki, geçen yıl
içinde amacımıza daha çok yaklaşmış bulunuyoruz. Şu saatte ilk gününe
erişmek ile mutluluk duyduğumuz dördüncü yılın, milli amacımızın, belirli
şartları içinde tam anlamı ile gerçekleşmesini sağlayacak bir yıl olmasını
yüce Allah'tan dilerim.

Meclisteki bütün saygıdeğer arkadaşlarımla birlikte bütün milletin yeni
yasama yılını kutlarım. (Teşekkür ederim sesleri)

Efendiler,

Bildiğiniz gibi, geçen yılın ilk yarısı sırasında tüm gücümüzü ve
çalışmalarımızı Yunan ordusunun vatanımızın kutsal ocağında boğmaktan
ibaret olan ilk önemli görevin gerçekleştirilmesine ayırdık ve başardık.
(Elhamdülillah sesleri) Fakat milli zaferin kesin siyasi sonucu henüz
alınamadı. Bu nedenle de yılın ikinci yarısı, savaş ile ilgili
hazırlıklarımızı aynı dikkat ve aynı çaba ile sürdürmekle geçti.

Demek istiyorum ki, üçüncü yasama yılında doğrudan doğruya ülke ve
ulusumuzun gelişme ve mutluluğu ve ekonomik durumunun yükseltilmesi için
harcanan. çabalar, geçen yıllarda olduğu gibi, savaş cephelerine ayrılmış
olan kaynaklarla ve askeri kuvvetlerimizden artırabildiğimiz bölümle
sağlanabilmiştir. Böyle olmakla birlikte, milli yönetimimiz, bir yandan
büyük bir düşman ordusunu yok edebilecek kudrette bir ordu oluştururken,
diğer yandan da devlet yapısının bütün bölümlerinde zamanın gerektirdiği
bazı sıkıntı ve ihtiyaçları kısmen olsun giderebilmiştir. Bundan da öte,
geçmiş yönetim sistemlerinin barış yılları sırasında bile ihmal ettiği bazı
hayati zorunlulukların yerine getirilmesini gerçekleştirme gücünü
göstermiştir.

Efendiler,

Girdiğimiz yılın bir barış yılı olması ihtimali kadar bir savaş yılı olması
ihtimali de vardır. Bu ikinci ihtimale göre tedbirli bulunmak uygun
olacaktır. (Şüphesiz, tabii, hay hay sesleri) Bu nedenle yeni yılda
yapacağımız iç kalkınmamızla ilgili çalışmalar için geniş planlarımızı
konuşmaktan sakınacağım.

Eğer savaş sürerse, bizi büyük ve başarılı sonuca kavuşturacak olan
denenmiş ve pratik sistem içinde savaş çalışmalarına devam edeceğiz. Bu
çalışmalarımızda şimdiye kadar olduğu gibi, ezilmiş ulusumuza büyük
başarılar bağışlayan yüce Tanrı'nın ilahi yardımlarına ve milletimizin
zorluk karşısında eğilmeyi kabul etmeyen kesin kararlılığına ve iradesine
dayanacağız.

Bu durumda, Türkiye Büyük Millet Meclisi orduları şimdiye kadar olduğu gibi
milli görevlerinin gereğini kahramanca yerine getirecektir. (Alkışlar)

Yaşam ve bağımsızlık için, ulusumuzun amaçladığı biçimde bir barışa
kavuşursak, o zaman bütün kaynaklarımız ve üretimimizden sağlanan
gelirlerle, iç kalkınmamıza yönelik çalışmalara ağırlık vereceğiz.

Arkadaşlar,

Barış döneminde yapmak zorunda olduğumuz şeyler pek çoktur. Milletimizin ve
ülkemizin kalkınması ve zenginleşmesi, halkımızın eğitilmesi ve
modernleştirilmesi, sağlık sorunlarının çözümlenmesi için kesin ve ciddi
bir program içinde ilk barış günlerinden başlayarak bütün ulusun uyum
içinde çalışmasını sağlamak ilk ve önde gelen görev olacaktır. Bu konuda
şimdiden fazla görüş bildirmekten kaçınarak son yıl içinde çeşitli yönetim
bölümlerimizin çalışmalarını özetleyeceğim:

İç işleri durumumuz:

Efendiler, geçen yıl içinde İçişleri Bakanlığı, ülkede güvenlik ve asayişin
kesin şekilde sağlanmasını amaçladı. Bu amaca. kavuşmak için özel önlemler
aldı. Askeri kuvvetlerin de yardımı ile Karadeniz sahilinde ve Amasya,
Tokat livaları içinde Rumların Pontus adlı kuruluşunu dağıttı. Sürekli
izlenerek bu kuruluşun eşkıya topluluğu perişan edildi.

Orada burada ortaya çıkan adi eşkıya çeteleri kırk sekize yük selmişti.
Bunlara karşı özel önlemler alınarak bunlar tam olarak yok edilmiş ve bu
kırk sekiz çete mensuplarından bazılarının oluşturduğu yalnız sekiz çete
kalmıştır. Aynı özenle sürecek olan izlememiz sonucunda bunların da ortadan
kaldırılıp yok edilmeleri sonucu sağlanacaktır.

Güvenlik ve asayişin tek koruyucusu olan jandarma sınıfının düzeltilmesi ve
iyileştirilmesi önemli olduğundan jandarma okullarının çoğaltılması
çalışmalarına başlandı. Bunun sonucu olarak, Ankara'daki subay okulu ile
karakol komutanları okulunun ve Kayseri ile Giresun'daki okullara yeni
katılanlar ile karakol komutanları sınıfları bulunan okulların
yetiştirdikleri 30 subay ve 270 astsubay ile 950 er birliklere dağıtıldı.

Kars'ta da acemi er ve karakol komutanları sınıflarını içine alan bir okul
açıldı. Okullarda halen öğrenimlerine devam eden 800 acemi er ile 80
astsubayın öğrenim dönemleri bitmek üzeredir. Yeni açılan Kars okulunda da
200 acemi er ile 50 astsubayın öğrenimine başlanılmıştır. Ülkenin güvenlik
ve asayişini sağlamak üzere uğraşan jandarma birlikleri aynı zamanda adli
görevlerini iyi bir şekilde yapmışlardır. 1922 yılı içinde yerine
getirilmesi gerekli 84 516 çağrı ve 59 460 hazır etme, 17 338 tutuklama,
708 yakalama ve 10 476 süre tanıma kararı, 6 516 karar sonucu ve 6 561
davetiye müzekkeresi gereğini yerine getirmiştir. 1922 yılı içinde meydana
gelen 16 561 suçun 38 518 kişiden oluşan sanıklarından 21 919'u yakalanarak
adliyeye teslim edilmiştir. Yakalanan şahıslardan birçoğu çeşitli suçlara
karıştıkları için, sanıkların yakalananlar sayısından daha çok olduğunu
düşünmek gerekir. Bu arada askere çağırma ve toplama, bakaya ve kaçakların
yakalanması, taşıma araçlarının çağrısı ve gönderilmesi ile önemli
görevlerin yerine getirilmesi de buna eklenirse jandarma kuruluşunun
anılmaya değer bir hizmet yaptığı görülür.

Milli hükümetin yönetim bölgesine geçen İstanbul'da da düzen ·ve asayiş
memnuniyet verici bir şekilde sağlanmıştır.

Güvenlik ve asayişin sağlanmasından sonra İçişleri Bakanlığının en çok önem
verdiği sorun, memurların yürürlükteki kanun hükümlerini iyi uygulamalarını
sağlamaktı. Doğrusu 1921 yılında İçişleri teftiş heyetinin kaldırılması
dolayısıyla denetimsiz kalan işler ve işlemlerde düzensizlik görülmüş ve
yer yer şikayetler yapılmıştır.

Yapılan tekIif üzerine teftiş kurulunun yeniden kurulmasını Yüce Meclis
uygun görmüş ve müfettişlerin bir kısmı 1922 mayısında, geri kalan kısmı da
daha sonraki tarihlerde göreve başlamış olmalarına rağrnen 94 memur
hakkında soruşturma yapmış ve tamamlamıştır. Bu soruşturmaların kanuni
sonucu olarak, 3 mutasarrıf, 5 kaymakam, 2 yazı işleri müdürü, 2 komiser
görevden alınmış ve 3 memur 1 jandarma yüzbaşısına işten el çektirilmiş, 85
memur hakkında da soruşturma yapılmıştır. Teftiş kurulu bu süre içinde 3
nahiye, 63 özel idare, 38 hapishane, 48 jandarma, 28 polis, 48 nüfus, 48
idare meclisi, 55 belediye ve 32 yazı işleri kalemi, toplam 363 daireyi ve
Sağlık ve Sosyal Yardım Bakanlığının gerekli görmesi üzerine de 15 Kızılay
şubesini denetlemiş ve bu denetimin gereği yapılmıştır. Teftiş Kurulunun bu
ilk dönemle ilgili çalışmaları, işlemlerin düzeltilmesine ve memuriyette
görev duygusunun artmasına yaramıştır. Bu yıl kadrosunun kabul edilmesinden
sonra tam kadro ile ve zamanında işe başlayacak olan teftiş kurulu İçişleri
hizmetlerinin düzelmesini sağlayacak bir kuruluş olacaktır.

1922 yılında özel idarelerce yapılan yerel hizmetler:

3 erkek, 1 kız öğretmen okulu ve 5 erkek, 3 kız lisesi ve 134 erkek, 30 kız
ilkokulu ve 10 sanayi ve 2 çırak okulu açılmıştır.

1922 yılında özel idare gelirindsn bayındırlık hizmetleri için 536 510 ve
okul inşaatı için 190 000 ve hastahaneler için 32 530 ve basımevi ve
kütüphaneler kurulması için 200 360 ve fidanlık ve numune bahçesi için 5
000 ve damızlık hayvanlar satın alınması için 12 400 ve tarım aletleri
satın alınması için 15 250 lira ayrılmıştır.

Geçen yıla kadar belediye başkanlarının seçimini mülki amirler yapıyordu.
Milli egemenlik prensibine aykırı bulunan ve birçok şikayete neden olan bu
yöntemin kaldırılması ve seçim hakkının belediye üyelerine verilmesi
konusunda yüce Meclisçe kabul edilmiş olan kanunun uygulanmasına
başlanılmıştır. Yüce Meclisçe görüşmelerine devam edilmekte olan Yasak
Hususlar Kanunundan başka, yüce Meclise takdim edilmiş olan İ1 Meclisleri
Kanun tasarısının da bir an önce tamamlanması bütün yönetimimize büyük
rahatlık kazandıracaktır.

Posta ve telgraf işlerinde önemli görüşmelerin çokluğu ve önemi nedeniyle
hatlardan normal görüşmeler yapılamıyordu. Bundan dolayı oluşan gecikmeyi
önlemek için ana hatta ek olarak iki bin elli kilometre telgraf hattı
döşendi. Cephelerde askeri görüşmeleri sağlamak için askeri hatlar inşa
olundu. Bundan başka, ticari işlemlere kolaylık olmak üzere para gönderme
ve koli hizmetleri birçok merkeze ve bu arada Suriye'ye de sağlandı.
Kurtarılan şehirlerde pek kısa bir zamanda idari kuruluş tamamlanarak
görüşme ve diğer bütün işlerin düzen içinde sürdürülmesi sağlanmaktadır.
İşgalin sürdüğü süre içinde ve milli idarenin kurulmasından önceki günlerde
el konmuş olan menkul ve gayrimenkul mallarla ilgili sorunları incelemek ve
bunların gereğini yapmak için bu genelge gereği yağma işleri komisyonları
kurulmuştur. Ayrıca, vatan yararlarına aykırı davranışlarda bulunan ve
düşman ile işbirliği yapanlar hakkında da kanuni işlemler sürdürülmektedir.

Kızılay, Çocuk Esirgeme, Müdafaa-i Hukuk, Asker Ailelerine Yardım kurumları
gibi kuruluşların ve özellikle Kızılay'ın yaptıkları çalışmalar her türlü
övgünün üstündedir.

Yeni yıl için içişleri ile ilgili işlere ve düşüncelerimize gelince:

Jandarmanın düzenlenmesi ve iyi bir duruma getirilmesi, jandarma
okullarının çoğaltılması ve bu cümleden olarak İzmir, İstanbul, Adana'da
karakol kumandanları sınıfları da olan birer acemi er ve Edirne, Bursa,
Konya ve Sivas'ta karakol kumandanları okulları kurulması düşünülmektedir.
Jandarma, ödeneğinin artırılması konusunda kabul edilmiş olan kanun, yeni
yılın güvenlik hizmetlerini önemli bir şekilde kolaylaştıracaktır. Her
yönetimde olduğu gibi, jandarmada görev ve işlemlerin denetlenmesi ve bu
denetimin iyi bir şekilde yapılması için bunun yetenekli elemanlardan
seçilecek müfettişlerle sağlanması gerektiğinden 1923 yılı bütçesine
müfettişler ödeneği eklenmiştir.

Hükümetin idari şubelerinden olan Danıştayın, ülkenin idari ve ekonomik
yaşamı ile ilgili önemli bir kurum olması nedeniyle gün geçtikçe artan bir
ihtiyacı gidermek amacıyla bir an önce kurulması için yüce Meclis
tarafından İçişleri Komisyonunca hazırlanmış olan kanun tasarısının
gereğinin yapılmasını ve bunun ihtiyaç ile orantılı bir şekilde
kanunlaşmasını dilerim.

Gerek I. Dünya Savaşı gerek Kurtuluş Savaşımız sırasında milli sınır
üzerinde bulunan halkımız göç etmek felaketine uğramış, düşmanların işgali
altına girmek felaketine düşen memleket parçalarında ise nüfus kayıtları
tamamen yok edilmiş olduğundan gerek genel nüfusun araştırılması ve bu
konuda bilgi sağlanması gerek nüfus sicil kayıtlarının yeniden kurulması
için bir genel nüfus sayımı yapılmasına acil olarak ihtiyaç vardır.

Efendiler,

Nüfus sorunu bir ülkenin en önemli hayati sorunlarındandır. İdari, askeri,
mali ve ekonomik sorunlarda ülke nüfusunun gerçek sayısını bilmek ne kadar
gerekli ise her yıl yapılacak istatiskler ile nüfusun artma veya azalma
oranı anlaşılmadan, artma nedeninin devamı ve azalma nedeninin ortadan
kaldırılması için önlem alınmasının mümkün olmayacağı ortadadır.Bunun için
yeniden nüfus sayımı yapılmasına çok acele ve kaçınılmaz bir gereklilik
vardır. Sonsuz felaketler ve uğraşılar nedeniyle şimdiye kadar milli
hükümetin ilgilenemediği nüfus sorununun yeni yıl içinde önemle göz önünde
tutulması ve genel bir nüfus sayımı hakkında bakanlıkça hazırlanacak
tasarının bir an önce Meclise sunulmasını ve kanunlaşmasını dilerim.

Efendiler,

Mülki taksimat aslında henüz ülkenin coğrafi ve ekonomik durumuna uyum
sağlayan bir şekilde bulunmuyor. Mülki taksimatta, askeri, mali ve adli
kuruluşlar göz önünde bulundurularak, önemli değişiklikler yapılması için
dört bakanlık müsteşarlarından kurulu bir komisyon tarafından gerekli
incelemeler yapılmaktadır. İncelemelerin sonuçlanmasından sonra kanun
tasarısı hazırlanıp sunulacaktır.

Telgraf işlerinde haberleşme şebekesinin yaz mevsiminde onarılmasına
başlanacağı gibi, merkeze oranla şebekelerinde değişiklik ve tamamlamaya
ihtiyaç gösteren batı illerinde iki bin kilometreye yakın yeni hat
yapılacak ve doğu illerinde de ihtiyaca göre bazı değişiklikler uygulanacak
ve yeniden hatlar inşa olunacaktır. Bu amaçla şimdiden direk ve diğer
gereçlerin alınmasına başlanmıştır.

Aynı şekilde adıgeçen illerin ilçe merkezlerinin hepsinde ve önemli
bucaklarda posta ve telgrafhaneler kurulacak ve buralarda posta paket ve
kıymetli mektup alıp verme ve havale işlemlerinin yapılması sağlanacaktır.
Telgraf haberleşmesinde çabukluğun artırılması ve düzeni için acele
haberleşme sağlayacak yeni sistem makineler konacaktır. Posta seferleri
artırılacağı gibi, doğu illerimizde tam anlamı ile kurulmamış olan
sürücülükler kurularak seferlere başlayacaktır.

Teknik telgrafçılık öğrenimi amacıyla elde bulunan gerekli araçların
kullanımını öğreten telgraf yüksekokulu canlandırılacak, uygun illerde
başmüdürlük merkezlerinde dersaneler açılacaktır. Bu rada gerek var olan
personelden uygun olanlara gerek yeniden alınacaklara mesleki dersler
gösterilerek, memur sınıfı gelecek görevlerine hazırlanmış olacaktır.

İstanbul'da sabit iki telsiz istasyonunun dış görüşmelere açılmasına ve
keza önemli şehirlerde telefon tesisatı kurulması için yapılacak isteğe
göre en uygun şartlar içinde şehir içi ve dışı telli ve telsiz telefon
görüşmelerinin sağlanabilmesi için gerekli gayret sarfedilecektir.

Efendiler,

Cezaevleri sorunu çok önemlidir. Kişisel özgürlüğü kaldırılan vatan
evladının ceza süresi sonunda topluma yararlı olacak bir eleman olarak
yetiştirilmesi gereğinin sağlanması için İçişleri Bakanlığı çok dikkatli
bir şekilde araştırma ve istatistikler hazırladı. Cezaevlerinden mümkün
olanların modern bir şekilde onarımlarına veya yeni cezaevleri inşasına
girişebilmek için bir inşaat programı hazırladı. Bu program gereğince her
yıl belirlenmiş bir oranda inşaata devam etmek üzere 1923 yılında çağın
gereklerine uygun bir genel cezaevi ile beş liva ve 28 ilçe cezaevinin
inşası kararlaştırılmış ve gelecek yılın bütçesine ödenek konmuştur.

Sağlık durumu:

Efendiler,

İçişleri hakkında açıklamalarımı burada tamamlayarak sağlık işlerine
geçiyorum. Ülkenin sağlık durumu Allah'a şükür sevindirici bir durum
göstermektedir. (Elhamdülillah sesleri) Sağlık ile ilgili çalışmalarımızın
önemli bir kısmı sagın hastalıklardan korunmaya ve bulaşmanın önlenmesine
sarfedildi. Bu tip hastalıklardan yalnız çiçek ile tifüs bazı bölgelerde az
da olsa kendini sınırlı bir şekilde göstermiş ise de, zamanında alınan ve
sürdürülen koruyucu önlemler ile önlerine geçilmiştir. Ülkenin büyük bir
kısmının düşman tarafından harabeye çevrildiği, ezilmiş halk derin bir
yoksulluk içine terk edildiği, içten dışa ve dıştan içe sürekli olarak
göçlerin sürmekte olduğu bugünkü dönemde, bu gibi hastalıkların görülmesi
istenmeyen bir konu olmakla birlikte, oldukları yerlerde süratle ortadan
kaldırılmalarında gösterilen başarı da sevindiricidir. Salgın ve bulaşıcı
hastalıklara karşı savaşın gereği düşünülürken en önce akla sıhhi
önlemlerin uygulamasını yapan doktor ve sağlık memurları gelir. Geçen yıl
ülke içinde memur olarak çalıştırıları doktor sayısı 337 ve sağlık
memurlarının sayısı ise 434 idi. Ülkenin ihtiyacını karşılamaktan uzak olan
bu sayıların bu yıl kısmen memleketin uzak yerlerinde doktor maaşlarının
artırılması, kısmen askeri doktorların bir kısmının terhis ve
çalıştırılmaları yoluyla çoğaltılması ve aynı zamanda okuldan çıkacak
doktorlarımıza mecburi hizmet yüklenmesi ve daha çok doktor yetiştirilmesi
önlemleri alınarak bugün görülen boşlukların doldurulması düşünülmektedir.

Salgın ve bulaşıcı hastalıklara karşı insanları koruma konusunda büyük
hizmetleri görülen, aşıların hazırlanması ile uğraşan hıfzıssıhha kurumu
üstün bir başarı ile çalışmalarını sürdürmekte ve hastalıklarla savaşta
yararlı hizmetler yapmaktadır. 1921 yılı içinde, üç milyon kişilik çiçek
aşısı yapabilen Sivas Kurumu geçen yıl içinde beş milyon kişilik çiçek
aşısı, 537 Kg. kolera, 477 Kg. tifo aşıları üretmiş ve bunlar halka yeterli
bir şekilde yapılmıştır. Halen İstanbul ve Sivas'ta bulunan her biri
bakteriyoloji laboratuvarı, kimya. laboratuvarı, aşı istasyonu ve kuduz
tedavi merkezinden kurulu hıfzıssıhha müesseselerinin üçüncüsü de bu yıl
Diyarbakır'da kurulacak ve böylece hastaların uzak yerlere gitmelerinden
doğacak sakıncalar ortadan kalkacaktır. Bulaşıcı hastalıklara karşı önemli
bir savaşın aracı olan temizlik ve etüv araçları gittikçe çoğaltılmakta ve
düşman tarafından zarar görmüş olanlar onarılmakta, var olanlar ise
yenileştirilmektedir. Bu şekilde yakında Afyon Karahisar, Eskişehir ve
Niğde etüv kurumları faaliyete gireceklerdir. İzmir'de ve Ankara'da her
türlü aracı olan birer etüvevi inşası düşünülmektedir. Aslında sağlık
korunmasını sağlayan etüvevleri bulunmayan şehirlerde yerel yönetimler
tarafından verilecek ödenekle ve merkezden yapılacak yardımla bir an önce
bunların tamamlanması, 1923 yılında yerine getirilmesi amaçlanan işlerden
birisidir. Bu arada, çeşitli yollarla dışarıdan gelecek salgın hastalıklara
karşı korunmak için sınırlarımızda karantina yeri projesi de
incelenmektedir. Kapitülâsyonların kaldırılması sonucu olarak uluslararası
bir yönetim durumundan çıkarılıp, halen doğrudan doğruya bakanlığın
şubelerinden biri durumuna gelen eski karantina sağlık işleri de, en güç
şartlar içinde teslim alınmış olmakla birlikte başarı ile yönetilmekte ve
çalıştırılmaktadır. Bir harabe halinde teslim alınan Sinop ve Kılazömen
karantina yerlerinin çalışır bir duruma getirilmesine çalışılmaktadır.
Sadece bulaşıcı ve mikrobik hastalıklara yakalananların tedavi gördüğü
hastahanelerin bulunmamasının ülkemiz için büyük bir eksiklik olduğu
düşünülerek bu yıl İstanbul'da ve Anadolu'nun çeşitli yörelerinde 5 adet
bulaşıcı hastalıklar hastahanesinin kurulması ve açılması sağlık
programımıza konmuştur. Bu arada İzmir'deki hastahane çalışmaya başlamış,
İstanbul'dakiler de açılmaya hazır olarak beklemektedir. Gerek yerel
yönetimlerin çalışmaları gerek örnek kurumlarımızın ülkemize iyi bir
şekilde dağıtılması ile Anadolu'nun her yanında eldeki imkanlar içinde
önemli sağlık merkezlerinin kurulmasına çalışılacaktır. Salgın hastalıklar
oranı kadar önemli ve hatta ülkemizde bunlardan daha çok ölüme neden olan
sıtma, frengi ve vereme karşı da önlemler alınmasından geri durulmuyor.
Sıtma hastalığının ülkemizdeki yayılma oranı ve yaptığı yıkıntıya karşı
yeterli önlemler bulunduğu iddia edilmemekle birlikte, sıtmanın en etkili
ilacı olan, İstanbul kimyahanesinde üretilen devlet kinininin bin kiloya
yakın mevcudu Ziraat Bankası eli ile bütün bölgelere dağıtılmak üzeredir.
250 kilo da parasız kinin dağıtılmıştır. Yine geçen yıl ödeneğinden artan
para ile dışarıdan yeniden bin kilo kadar kinin alımı için başvurulmuştur.
Sıtma hastalığının kökünün kazınması için, tek çare olan kurutma ve arazi
ıslahı sorununa ve şehir ve köylerin sağlık koruyucu şartlarının
düzeltilmesine olağan durum sağlandığında hemen başlanacak ve bunun
tamamlanması bayındırlık ve sağlık işlerimizin en gerekli ve önemli
görevlerinden olacaktır. Frengi ile mücadele her yerde alışılmış oları
biçimde sürdürülmektedir.

Yıkıcı memleket hastalıklarından başlıcası olan vereme karşı şimdiye kadar
durum ve şartlar nedeniyle uygulamaya izin ve imkan bulamadığımız önlemlere
başlangıç olmak üzere İstanbul'da veremliler tedavievi açmak ve böylece
yeni ve çok gerekli bir mücadelenin ilk temel taşını koymak
düşüncesindeyiz.

Bakanlığa bağlı genel hastalıklar hastahanelerinden geçen yıl içinde yirmi
bini aşan hasta tedavi edildi ve bütün kurumların laboratuvarlarında 30 bin
muayene yapıldı.

Sağlık işlerimizin nüfus ile ilgili konularını geleceğin önemli icraat
programına bırakarak sosyal yardım işlerine geçiyorum.

Sosyal yardım işleri:

Efendiler,

Geçen yılda yalnız doğu illerimiz mültecilerinin geri alınan yurtlarına
yerleştirilmeleri ve memleketleri o zaman henüz kurtarılmamış olan Batı
Anadolu mültecilerinin yiyecek ve yerleştirme bölgelerinde inceleme
yapılması ile sınırlandırılmış olan sosyal yardım işleri bu yıl daha geniş
bir çalışma alanında sürdürülmüş ve gözle görülebilir birçok sonuçlar elde
etmiştir. Batı Anadolu'daki illerimizin kurtarılması üzerine ilk önce
oradan gelen mültecileri memleketlerine göndermek görevi ile karşılaşan
hükümetimiz, düşman tarafından yakılan köyler ve şehirlerdeki yardıma
muhtaç halkın oturacakları yerlerin onarımı için ayırdığı paranın
kullanılmasını denetlemiş ve yerleşme, yiyecek, giyecek konularında en
büyük yardımı yapmıştır.

Vatanın kurtulması uğrunda şehit olanların yetimleri bütçenin imkanı
oranında yer yer kurulan yetimhanelere yerleştirilmektedir. Bu gün devlet
tarafından açılan yetimhane kurumlarında on bine yakın yetim bulunmaktadır.
Savaşın özellikle Yunan sataşması sonucu olarak, hükümetin, ulusun şefkatli
göğsüne ve korumasına bıraktığı yetimlerin sayısı fiilen koruduğu
yetimlerin sayısına oranla, ne yazık ki, en aşağı yirmi kat daha fazladır.
Kısacası, bu yürekler acısı sayının büyük bir kısmı ülkemiz halkında
bulunan insanlık duyguları sayesinde çocukları öldürücü sefaletten korumuş
bulunmaktadır. Bununla birlikte, mevcut kurumlarımızın hiç olmazsa yirmi
bini aşan bir sayıyı içerebilecek derecede büyütülmesi gereklidir.

Hayatın her bölümünde yardıma ihtiyaç duyanları koruma ve yardımla
görevlendirilmiş hayır kurumlarının örneklerinin kurulması zorunludur.
Şimdiden bunlardan birkaçı, süt emzirme çocuk yuvası, yetimhane yardım
hastahanesi, deliler yurdu, acizler yurdu kurulmasına başlanmış ve bunların
bazıları da faaliyete girmiştir.

Adalet işleri:

Efendiler,

Geçen yıl içinde, adalet işlerimizin yürütülme biçiminde kayda değer
gelişmeler görülmüştür. Önceki yıldan başlayarak yürürlüğe konulan ve büyük
yararlar sağlanan tek hakim kuruluşlarının genişletilmesi sürdürülmüştür.

Kurtarılan illerimizde de derhal adli teşkilat kurulmasına başlanarak Şubat
1923 sonuna kadar yeniden on dört istinaf mahkemesi ile doksan asliye
mahkemesi ve o sayıda şeriye mahkemeleri açılmış ve bu mahkemelere beş yüz
altmışı aşan yargıç atanmıştır. Adliye müfettişlerinin sayısı yirmi ikiye
çıkarılmıştır. Merkezde bir teftiş kurulu kurulmuştur. Denetimden geçecek
daireler bir müfettişin en çok altı ay içinde tamamlayabileceği alanlarla
kayıtlanmış olması nedeniyle bundan böyle hiçbir mahkemenin en çok altı
aydan fazla bir süre içinde teftiş ve denetimden yoksun kalmaması
sağlanmıştır. 1922 yılı son yarısında, aile hukuku, avukatlık, Mecellenin
satışlarla ilgili kısmına ait kanun tasarıları ile davalara ilk bakan
mahkemelerin gezici olarak da görev yapabilmesini, içkinin yasaklanması ile
ilgili cezaların temyiz ve itiraz edilebilmesini, karşılıklı olarak
hükümlerini kabul eden yabancı devletlerde suç işleyen vatandaşlarımızdan
ceza kovuşturmalarını erteleyen kanundan yararlanan kişilerin hem suç hem
de buna bağlı ikinci dereceli olan suçlarında tecil olayından
yararlanmalarını sağlayacak değişiklik tasarısı ile özellikle hakimlerin
maddi durumlarının yükseltilmesi ve bir usul içinde görevlerinde
yükselmelerini sağlamak amacı ile hazırlanan tasarılar yüce Meclise arz
edilmiştir. Şimdiye kadar bir tüzüğü bulunmadığından ihmal edilen,
tutulamayan cinayet mahkumunun malları hakkında kanun hükümlerinin uygulama
şeklini gösteren bir tüzük tasarısı da hazırlanmıştır.

Yeni yılda yapacağımız adalet işleri ile ilgili düşüncelerimiz içinde,
kanun değiştirme ve hazırlama komisyonları vardır. Şimdiye kadar kanun
halinde düzenlenmemiş olan veraset, vasiyet gibi hukuki konuların da medeni
kanunumuz olan Mecelleye eklenmesi ve Mecellenin de modern ihtiyaca uygun
olarak değiştirilmesi ve düzeltilmesi, kara ve deniz ticaret kanunlarıyla
ceza mahkemeleri usulü ve ceza kanunlarında değişikliklerin yapılması ve
ayrı ayrı hükümleri olan hukuk mahkemeleri usulü ile seri mahkemeler
usulünün birleştirilmesi amacı ile her biri beşer kişiden kurulan toplam
yedi komisyon yakında görev yapmaya davet olunacaktır. Bundan başka,
adliyemizin geleceğinin sağlanması amacı ile Anadolu'da modern esaslara
dayanan bir hukuk okulu kurulması görevli bakanlıkça düşünülmektedir.

Ekonomi ile ilgili işler:

Efendiler,

Geçirdiğimiz yıl içinde ekonomik alanda yaptığımız işler pek büyük
olmamakla birlikte bütün çalışmalarımız, zorlaştırıcı ve sınırlayıcı savaş
durumuna karşı memnuniyet vericidir.

Tarımda çalışanlara yardım etmekle görevli olan Ziraat Bankası şube ve
sandıkları, dört ay öncesine kadar yalnız 110 iken bu gün 300'den fazla
sayıya çıkarılmış bulunuyor. Bu bankaya son iki ay içinde 2 milyon liraya
yakın bir sermaye sağlanmış ve banka özellikle düşmandan kurtarılan vatan
bölgelerine geniş bir şekilde borç para vermeye başlamıştır. Borç almanın
kesinlikle üretimde kullanılması, banka yönetim kurullarının iyi bir şekle
konması ve şahsi itibar işlemlerinin kullanılması gibi önemli konuları
içine ala cak biçimde hazırlanmış oln tasarı kanunlaştığı takdirde,
bankanın ekonomik hayatımızdaki yeri ve etkisi yükselecektir. Köylülerimize
bir kredi kurumu kazandırmak ve hele borçlanma miktarının tespit
edilmesinde tarlalarından elde edecekleri gelire, mali bir itibar sağlamak
üzere bir Köy Bankaları Kanunu yapılmış ve Meclise sunulmuştur. Ülkemizdeki
hayvanlarda daha önce başgöstermiş olan veba hastalığı tümden yok edilmiş
ve bu konuda veterinerlerimizin övülmeye değer çalışmaları olmuştur.

Serum laboratuvarlarımız bundan 6 ay önce yalnız 250 litre kadar serum
üretirken, bu gün üretim 1 000 litreye ulaşmıştır. İhracat vergisinin
kaldırılmasından sonra Zonguldak kömür üretimi artmaya başlamıştır. İktisat
Bakanlığına bağlı olup sayıları 1'den 7'ye çıkarılan tarım okulları eğitime
başlamış ve İstanbul Sanayi ve Ticaret okulları da bakanlık emrine
alınmıştır. Bu yıl içinde Halkalı Ziraat Okulunun Eskişehir veya Adana
bölgesine, İstanbul Orman Okulunun da Bolu'ya taşınması
kararlaştırılmıştır.

Yılın son yarısında çiftçi ihtiyaç sahibine yardım olmak üzere 2 milyon
liradan fazla ödenek harcanmıştır. Yine aynı süre içinde kendi istekleri ve
teşvik ile yeniden kurulan ve hükümet tarafından onaylanan ticaret
şirketlerinin sayısı 40'ı aşmaktadır. Ülkemizin genişliğine göre nüfusumuz
az olduğundan, tarımda makine ve modern aletler kullanılması diğer
ülkelerde olduğundan daha çok gereklidir. Bu ihtiyacı sağlamak ve halka
taksitle tarım araç ve gereçleri satmak ve uygun şartlarla bu araç ve
gereçlerin onarımını yüklenmek üzere İktisat Bakanlığı tarafından yabancı
bir kuruluşla sözleşme imzalanmış ve onay tarihinden başlayarak 3 ay içinde
faaliyete geçmesi kesinlik kazanmıştır. İçinde bulunduğumuz yılda bu
girişimler sürdürülecek ve özellikle ülkemize makine ithaline ve ekonomi
öğretimine önem verilecektir. Bu arada İzmir ve Trabzon' da iki ticaret
okulunun açılması kararlaştırılmıştır. Yine bu yeni yıl içinde ticaret,
tarım, sanayi ve işçiye ait devlet kredi kuruluşlarına özel önem verilecek
ve işçiler için de ayrıca resmi bir yardım sandığı kurulacaktır.
Ormanlarımızın modern bir şekilde yönetilmesi ve ormanlarımızdan en iyi
biçimde yararlanılması için uzmanlarına hazırlattırılan 250 maddelik bir
orman kanunu Meclise sunulmusşur.

Bayındırlık işleri:

Efendiler,

Bayındırlık çalışmalarımızın en önemli bölümünü demiryolu yapımı
almaktadır. Bu konuda bilgi sunmadan önce, düşmanın yıkıp bozmasından ve
malzeme darlığından kaynaklanan her türlü güçlüğe rağmen trenlerimizin
orduya ve ülkenin ekonomik hayatına yaptıkları ve yapacakları hizmetleri
şükranla anarım.

Ankara - Yahşıhan ve sürdürülen diğer demiryollarında 23 bin metreküp
hafriyat, 1 500 metrekare kagir inşaat yapılmıştır. Gelecek yıl içinde bu
hattın 40 kilometre daha uzatılması ile izzettin mevkiine ulaşması için
çalışılacaktır.

Erzurum - Erzincan hattından Kükürtlü civarındaki linyit madenlerine
uzatılmakta olan şube hattı tarnamlanmak üzeredir. Kop ve Deveboyunu
geçitlerinin araştırmaları yapılmıştır. 1923 yılı başından başlayarak
Bayındırlık Bakanlığınca askeriyeden devren alınan ve toplam beşyüz
kilometreye erişen pek çok onarıma ihtiyaç duyan Arapçay - Sarıkamış -
Erzurum - Kükürtlü ve Geliran - Beyazit - Hanızır hatları katma bir bütçe
ile yönetilmeye başlanacak ve inşaatın eksik olan kısmının tamamlanması ve
işletilmesinin düzen içinde yapılması sağlanacak ve linyit ocakları daha
modern bir biçimde işletilerek yakacak ihtiyacının ucuzlatılması
sağlanacaktır.

Bütün uzunluğu yedi yüz elli kilometrelik bir saha içinde bulunan Gebze -
Eskişehir - Ankara ve Eskişehir - Yenice demiryollarının düşman tarafından
zarara uğratılan yirmiyi aşkın büyük köprüsü ile ikişer, üçer yerinden
atılarak 150 Km. lik demiryolunda yapılan hasar, oldukça kısa bir sürede
onarılarak yol, genel ulaşıma açılmış olup, çeşitli bölgelerdeki onarım
gerektiren çalışmalar sürdürülmektedir.

Önemli bir sayıda düşman tarafından tahrip edilen hareketli araç ve gerecin
eksikliklerinin giderilmesi ve trenlerin istenen düzgün bir çalışma
düzeyine kavuşturulmasına çalışılmaktadır. Memuru, çalışanları ve işlemleri
ile tümüyle Türk ve Türkçe olan demiryolu işletmemiz hem kuruluş ve hem de
işlemler konusunda yakın bir gelecekte daha çok gelişmiş olacaktır. Aydın
demiryollarıyla İzmir - Turgutlu ve bu hattan ayrılan Soma - Bandırma ve
Mudanya - Bursa demiryolları ve İzmir liman ve tramvayları, Kurtuluştan
sonra imtiyazlı şirketlerine teslim edilmiş ve bizi temsil eden yetkililer
konularak yönetim ve işletilmelerine devam edilmiştir. Düşman tarafından bu
demiryolları üzerinde yapılan yıkıntı, en çabuk bir şekilde onarılmış ve
ulaşıma açılmıştır.

Yenice - Nusaybin demiryolunun bazı bölgelerinde yapılması gerekli onarımın
en kısa zamanda tamamlanması gerekmektedir. İstanbul ve Edirne illerinde
milli yönetimin kurulmasından sonra Doğu demiryollarında, İstanbul
limanlarında, tramvaylarında ve Beyoğlu - Galata tünelinde denetim
kurulumuz görevlendirilmiştir. Bu kuruluşlarda halen uygulanan ücret
tarifelerinin gerek yönetim ve işletmelerinin gerek ilgili halkın yararına
uzlaştırıcı ve uygun bir biçimde düzenlenerek tespit edilmesi için inceleme
ve yazışmalar yapılmakta olup, sonuç yakında yüce Meclisinize sunulacaktır.

Anadolu'nun önemli ticaret bölgelerinden biri olan Mersin'de bir liman inşa
ve işletilmesi konusunda başvuran ilgililer ile görüşmeler yapılmış ve
taraflarca uyuşma sağlanarak sözleşme taslağı Meclise sunulmuştur.

Her ülkenin hayat damarlarını oluşturan demiryollarını bizde de
genişleterek Anadolu'ya uzatmak ve bilinen yönlerde ana hatları kurarak
işletmek üzere başvuran ilgililer ile bu konu ile görevli bakanlık arasında
görüşmeler yapılmış ve sonuç olarak taraflarca uyuşma sağlanmış ve
kararlaştırılan konuları ve hükümleri kapsayan sözleşme ve eklerini içeren
taslak, yüce Meclisinize sunulmuştur.

Efendiler,

Demiryolu ve limanlar ve buna benzeyen ihtiyaçlarımız arasında bulunan
büyük kuruluşların yeniden yapılması ve işletilmeleri konusundaki
siyasetimiz, şimdiki ve gelecekte oluşacak kanunlarımıza uymak ve bu
konularda kabul ettiğimiz milli prensiplere uygunluk sağlamak şartları ile,
başvuracak yabancı sermayeleri memnuniyetle kabul etmektir. Mevcut
kuruluşların sözleşme ve şartnamelerine karşılıklı olarak uymak, gerek bu
kuruluşların gerek ülkemizin yararı için gereklidir.

Yollara gelince: Anadolu ve Rumeli'de işgal altındaki sancaklarımızın geri
alınması ile genel karayollarımız 8 100 kilometreye ve ikinci derecedeki
yollarımız 16 000 kilometreye yükselmiştir. Karayolları hakkında şimdiki
çalışmalarımız bazı yerel onarımlarla sınırlıdır. Yeni yol inşaat planının
uygulanması için henüz fırsat bulunamamıştır. Bayındırlık Bakanlığınca bir
yıl içinde genel yollar için keşif bedeli 500 000 liraya varan 45 adet ve
ikinci derece yollar için keşif bedeli 280 bin liraya varan 51 adet ve buna
ek olarak İçişleri, Maliye, Milli Eğitim bakanlıklarından tahmini keşif
bedeli toplam 110 bin liraya yükselen 85 adet keşif evrakı incelenmiş ve
onaylamıştı. Bazı yörelerde, elektrik dağıtımı, su baskınını önleme,
nehirlerde ulaşım sağlanması, bataklık kurutulması ve arazi sulanması gibi
bayndırlık işlerinin yapılması ile ilgili pek az başvurular olmuş ve bunlar
hükümetçe incelenmiştir.

Efendiler,

Genel olarak bayındırlık çalışmalarına ülkemizin her yanında büyük bir
ihtiyaç duyulmaktadır ve bu doğal ihtiyaçlarımızın sağlanması ve
tamamlanması için her fırsattan yararlanmaya çalışacağız.

Bununla birlikte, yeni yıl bütçesinde genel ve özel yollar için oldukça
önemli ödenek bulunacaktır. Mühendis ve fen memuru, mevcudumuz gelecekteki
ihtiyacımızı karşılamayacağı için Anadolu'nun üç çeşitli yerinde mühendis
adayı okullarının açılması çabalarına girişilmiştir.

Maliye işleri:

Efendiler, mali işlerimize geçmeden önce geçen yıl bu gün bu konu üzerinde
söylediğim sözleri izninizle aynen tekrar edeceğim. Devlet yapısını
yaşatmak için, dış ülkelere başvurmaksızın ülkemizin gelir kaynakları ile
devleti yönetmek ve önlemler almak gereklidir ve mümkündür. Olabildiğince
tutumlu davranmak milli prensibimiz olmalıdır. Bu nedenle mali yönetimimiz,
halkı baskı altındı tutmak ve rahatsız etmekten kaçınmakla birlikte mümkün
olduğu kadar dışarıdan yardım istemeden ve çok fazla ihtiyaç duymadan
yeterli gelir sağlamak amacına dayanmaktadır.

Efendiler, geçen yıl milli savaşımızın en büyük olayı gerçekleşmiştir. Aynı
yıl içinde o büyük olayı gerçekleştiren büyük ordunun bütün giderleri
sağlandığı gibi, devletin genel yönetiminin gerektirdiği bütün giderler de
dıştan hiçbir şekilde borçlanma yapılmaksızın gerçekleştirilmiştir.
(Alkışlar)

Bundan başka, 1922 yılı içinde milli hazineye, 1921'den devredilen devlet
borçlarının üçte ikisi ödenmiştir. İhtiyaç içinde bulunmamıza karşılık,
ülkemizin üretimini sağlayan köylü ve çiftçiyi korumak için alınmakta olan
koyun vergisi üç kat indirilmiş ve daha önce önemli ihtiyaçlar için bütün
maaş alanlardan kesilmiş olan yüzde yirmilerin geri ödenmesi ile devlet
hizmetinde bulunanların geçim sıkıntılarının giderilmesine çalışılmıştır.

Efendiler,

Ekonomik çalışmalarımızla ilgili olarak arz ettiğim bir konuyu yakından
ilgilendirmesi dolayısıyla burada tekrar etmekte yarar umuyorum. Düşmandan
kurtarılan yerlerin halkına devlet veznelerinden yapılan ödemeler ve
harcamalar toplamı iki buçuk milyon liraya ulaşmaktadır.

Yeni giren yıl içindeki mali politikamız da hep aynı kurala uyarak dış
ülkelere ihtiyaç duymadan ve aynı zamanda halkı fazla bir maddi baskı
altında tutmadan işlerimizi görmek amacına yönelecektir. (İnşallah sesleri)
Daha önce yapmış olduğum açıklamalarımda da belirttiğim gibi, 1923 yılının
harcamaları bu yılın bir barış veya savaş yılı olması şıklarına göre biçim
alacaktır. Bununla birlikte, yeni yıl için düşünülmekte olan bazı konularla
ilgili bilgi arz edeyim:

Düşmandan kurtarılan yerler ile yangından etkilenmiş yerlerde yeni inşaatı
teşvik etmek ve kolaylaştırmak üzere bunların beş yıl vergi dışı
tutulmaları konusunda bir kanun tasarısı hazırlanarak yüce Meclise
sunulmuştur. Emlak, arazi ve gelir vergileri miktarını belirlemek için 1923
mali yılından başlayarak işyeri sayımı için sayım kanunu genel sayım
tüzüğünün uygulanması düşünülmektedir. Ülkenin sanayi ve ticaret hayatında
özel ve önemli yeri olan Gelir Vergisi Kanununun yeniden ve düzeltilerek
hazırlanması düşünülmektedir.

Emekli maaşları karşılığında emeklilere, hazinenin kullanımında bulunan
emlak ve arazi vergilerinden uygun bulunacak bir fon ayrılması ve savaş
malları üreten kuruluşlardan başka devletin sahip olduğu fabrikaların uzun
süreli kiraya verilmeleri, mali düşüncelerimizde söz edilmesi gerekli
konulardır.

Eğitim işleri:

Efendiler, eğitim konusundaki bir yıllık çalışmalarımız pek parlak
olmamakla birlikte, bizi kuşatan zorluklar ve özellikle araç eksikliğine
karşılık elle tutulabilir sonuçlar alınmıştır. Milli Eğitim Bakanlığınca
geçen bir yıl içinde ateşkes ve savaş dönemlerinde il merkezlerinde kapalı
kalan erkek öğretmen okullarından on üçünün tekrar açılması sağlanmış,
çeşitli livalarda yeniden on yedi erkek, bir kız lisesi kuruluşu
tamamlanmış, altı erkek, iki kız yüksek okulu açılması gibi olumlu
çalışmalar sürdürülmüştür. Bütün yıl okullardaki öğretmen boşluğunun
doldurulmasına çalışılmış, kurtarılmış yerlerin okullarına eğitim gücü ve
milli onuru denenniş öğretmenler gönderilmiştir. İstanbul ve Anadolu'da
mevcudu kalmayan yönetmeliklerin en gereklilerinden bir kısmı bastırılarak
eğitim kuruluşlarına gönderilmiştir. Geçen yıl bütün il ve livalardaki
Milli Eğitim Kütüphanelerine parasız birçok kitaplar gönderilmesi ve şehit
çocuklarına on beş bin kadar kitap dağıltılması da bu çalışmalara
eklenebilir. Bu süre içinde düzenli bir biçimde toplantılarına devam eden
Telif ve Tercüme Kurulu, halkın ve inceleme yapan kişilerin ihtiyacını
karşılamak üzere on beş kadar kitap yazdırarak bunlardan bazılarını
basımevine vermiştir.

Efendiler,

Şimdiye kadar yapılabilen şeylerin genel eğitimimizle ilgili
ihtiyaçlarımızın binde birine bile yetneyeceğini söylemek gerçekçi bir
davranış olur.

Bununla birlikte, savaşın özellikle milli eğitimde ve okullar üzerinde
gösterdiği olağanüstü etki karşısında sağlanabilecek başarıların ancak
bununla sınırlı kalacağını kabul etmek hakseverliğin gereğidir.
Cephelerdeki subay saflarından boşalan yerlere okullar, gençliğin yüksek ve
kültürlü unsurlarını vermiştir. Bu iki yerde de değerli elemanların,
okullarımızın eğitim kürsülerine döneceği ve cephelerde kullanılan savaş
araç ve gereçlerinin bir kısmının okullarımızda harita ve kitaba dönüşeceği
tam bir barış ve sükün devresinden sonra, Milli Eğitim, o kürsüler üzerinde
cahilliğe karşı sarsılmaz bir kale oluşturacak ve gelecek oradan
fethedilecek ve ele geçirilecektir.

Efendiler,

Eğitim ve öğretimde uygulanacak kuralların amacı, bilgiyi insan için fazla
bir süs, bir hükmetme aracı veya medeni bir zevk olmaktan çıkarıp, maddi
hayatta başarılı olmayı sağlayan pratik ve kullanılabilir bir araç haline
getirmektir. Milli Eğitim Bakanlığımız bu konuya önem vermektedir.

Pratik ve her konuyu kapsayan bir eğitim için vatan sınırları içinde önemli
merkezlerde modern kütüphaneler, bitki ve hayvanat bahçeleri,
konservatuarlar, atölyeler, müzeler ve güzel sanatlar sergileri kurulması
gerektiği gibi, özellikle şimdiki mülki taksimata göre ilçe merkezlerine
kadar bütün ülkenin basımevleriyle donatılması gerekmektedir. Bütün bu
güzel şeylerin bir an önce gerçekleştirilmesi zor olmakla birlikte, mümkün
olduğu kadar kısa bir süre içinde bu sonuçların sağlanabilmesini önemle
diliyoruz.

Ülkemizin üniversiteye serbest meslekler konusunda izleyeceği yolu
göstermek için, en modern bir düşünce biçimi ve anlayışla yaklaşan bir
üniversite kuruluna ve birçok meslek ve fikir adamlarına sahip
bulunduğumuzu sevinç ve övünçle hatırlatmak isterim.

Üniversitemiz, normal bağımsızlığı içinde serbest mesleklere verdiği yönü
gittikçe daha güzel bir şekle sokacak manevi güce sahiptir.

Yeni yıl içinde ülkemizde ilk ve orta eğitimin yeterince düzeltilmesi için
Anadolu on beş öğretmen okulu bölgesine ayrılacaktır. Buralarda tam dönemli
birer lise ile iki yüz öğrenci alabilecek ilk öğretim erkek öğretmen okulu
ve bir de kız öğretmen okulu bulunacaktır. Bu okulların eğitim ve öğretim
kurulları, yaklaşık altmış kişiye erişecektir. Böylece ülkenin çeşitli
bölümlerinde güçlü elemanlardan kurulu birer öğretim merkezi kurulmuş
olacaktır.

Bu merkezlerde bilimsel temsiller vermek ve konferanslar düzenlemek ve
halkın okuyup yazmayan kısmının en kolay şekilde okumasını sağlamak ve
onlara birinci derecede gerekli olan bilgiler verecek gece kursları açmak,
kurulacak yerel basının özellikle genel eğitim ve halk bilgileri ile ilgili
yayınlarla uğraşmasını sağlamak, öğretmen kurulunun sürekli yapacağı
görevler olacaktır. Okulların tatilinde yirmi beş, otuz merkezde bütün köy
imamlarını toplayarak kendilerine üç aylık bir uygulama dersi vermeyi Milli
Eğitim Bakanlığı bu yılki çalışmaları içine almıştır.

Efendiler,

İlk öğretimde gerekli olan kuruluşlardan biri de yatılı ilkokullardır.
Hükümetin son zamanlardaki inceleme ve gözlemleri sonucunda bir tarafta
yatılı ilkokullara karşı genel bir eğilim olduğu görülmüştür. Birkaç ilin
küçük yavrularını bir yer de toplamanın, eğitimde birlik, yurt sevgisi ve
kardeşlik üzerinde yapacağı etkiler ortadadır. Bu nedenle Milli Eğitim
Bakanlığımız bu okulların açılması için her türlü kolaylığı sağlayarak,
özendirici bir tutum içinde olacaktır.

Efendiler,

Okullarda öğretim görevinin güvenilir ellere verilmesini, ülke çocuklarının
o görevi kendilerine hem bir meslek, hem bir ülkü sayacak, erdemli ve
saygıdeğer öğretmenler tarafından yetiştirilmelerini sağlamak için,
öğretmenliğin diğer serbest ve yüksek meslekler gibi, yavaş yavaş
yükselmesi ve kesinlikle rahat bir yaşam sağlayacak bir meslek durumuna
getirilmesi gereklidir. Dünyanın her yöresinde öğretmenler topluluğu
medeniyetin en özverili ve saygıdeğer öğeleridir.

Vatanın özverili evlatlarından kurulu olan öğretmen ve profesörlerin
terfileri ve yetkilerini belirleyen kanun tasarısı yakında yüce Meclise arz
edilecektir.

Efendiler,

Kitap yazmak ve tercüme etmek, milli egemenliğimizin dayanağı ve milli
kültürün önemli yayılma aracıdır. Bu iki konu ile ilgili yayınların bu yıl
büyük bir çaba ile genişletilmesi için üniversite profesörlerini de bu işe
özendirecek şartlar hazırlanmıştır. Bir yandan basılan ve yeniden yazılması
kararlaştırılan kitaplar parasız olarak her tarafa dağıtılırken diğer
yandan halkı okumaya alıştırmak için hükümetçe çalışmalar yapılacaktır.

Devlet kitabı adı altında, parasız olarak yayımlanacak pratik ve
anlaşılması kolay kitaplarla halkımıza gerçek yaşamı öğretmek, çok yararlı
bir uygulama olacaktır.

Diyanet ve vakıf işleri:

Efendiler,

Şer'iye Bakanlığında geçen yıl içinde birisi Fetva Şurası, diğeri de
İslâmiyeti İnceleme ve Uzlaştırma adı altında iki kurul oluşturuldu. Usul
ve adetlerin değişmesi ve bu değişme ile ortaya çıkan olayların ayet
gereksinmeleri dikkate alınarak halledilmesi Fetva Şurasının bütün
çalışmalarını dayandıracağı bir temel olmalıdır. İslâmiyet İnceleme
Uzlaştırma Kurulunun görevleri içinde, İslâm bilgilerinin Batı bilim
kuralları ve felsefesiyle karşılaştırılması ve İslâm ilminde en doğru iman,
ilim, sosyal, sayısal, ekonomik konularla ilgili olayları incelemek ve
sonuçlarını yayımlamak gibi sayılmaya değer önemli görevler bulunmaktadır.
İnceleme için bir kütüphane kuruldu. İstanbul'dan, Avrupa'dan ve Mısır'dan
bazı önemli kitapIar getirildi. Önemli birçok kitap da Avrupa ve Mısır'a
ısmarlandı. Şer'iye Bakanlığı medreselerin birleştirilmesi ve modern
kuruluşlara dönüştürülmesini amaçlamaktadır. Bakanlık modern içtihat ve
tefsire kaynak olmak üzere bir İslâm Kültür Merkezi kurulmasına büyük önem
vermktedir.

Efendiler,

Ülke çocuklarının birlikte ve eşit olarak paylaşmak zorunda bulundukları,
bilim ve kültür vardır. Yüksek meslek ve ihtisas sahibi kişilerin,
diğerlerinden ayrılabilecekleri öğrenim düzeyine kadar, öğretim ve eğitimde
birlik, sosyal topluluğumuzun kalkınma ve yükselmesi için çok önemlidir. Bu
bakımdan Şer'iye Bakanlığı ile Milli Eğitim Bakanlığının bu konuda fikir
birliği içinde bulunmalarını ve birlikte çalışmalarını istemek yerinde
olur.

Efendiler,

Geçen yıl içinde Vakıf Bakanlığı, dini yapılar ve hayır kurumlarının onarım
ve inşaatında oldukça önemli bir çalışma yapmıştır. Yapılan onarım içinde
ülkemizin çeşitli yerlerinde olmak üzere 126 cami ve mescit ile 31 medrese
ve okul, 22 su yolu ve çeşme, 175 gelir getiren yer ile 26 hamam
bulunmaktadır.

1923 yılında, İstanbul'da bulunan şimdiye kadar kuruluş noksanlığı
dolayısıyla ihmal edilen su bentleri onarımı, önemle ele alınarak bu konuda
bir kanun tasarısı taslağı hazırlanmış olup, Bakanlar Kuruluna sunulmak
üzeredir. Bu sözü geçen kanun tasarısının, yüce Meclisçe kabul edilmesi
durumunda, İstanbul'da susuzluk tehlikesi ile karşı karşıya kalan halk ve
dini yapıların su ihtiyacı mümkün olduğu kadar karşılanmış olacaktır.

Toplamı önemli bir miktara erişen vakıf harcamalarının hiçbir denetim
uygulanmadan yapılması uygun görülmediği gibi, sürekli olarak halk
tarafından yapılan şikayetlerin bir an önce incelenmesi de mümkün
olamadığından yeniden denetleme kurulu kurulması için bütçeye gerekli
ödenek konmuştur.

Aylıkları yirmi beş, elli kuruş gibi çok az bir para ile hizmet vermekte
olan hayır işlerinde çalışanlardan 487 kişinin aylıklarına şimdiye kadar 13
006 lira zam yapılmış ve bu yıl içinde bir o kadar lira zam yapılması
kararlaştırılmıştır.

Efendiler,

Geçen yıl arz etmiştim. Bu yıl da tekrarlıyorum, vakıf sorunu önemlidir.
Ükemiz ve ulusumuzun gerçek yararına uyacak biçimde incelenmeli ve modern
görüşlere uygun bir biçimde düzenlenmelidir ve bu, gereklidir.

Dış işlerimiz:

Efendiler, bundan sonra konuşmamı dış işleri görevlerine getiriyorum.

Bildiğiniz gibi, uyguladığımız politika, barışsever bir politikadır.
Ülkemizi hiçbir hak ve hukuka dayanmadan çiğnemek ve çiğnetmek girişimi,
muzaffer Ordumuzun önemli ve cansiperane çabaları ile layık olduğu
başarısızlığa uğratılmış ve ulusumuz tarihin çok az kaydettiği bir zafer
kazanarak sevgili yurdumuzu kurtarmıştır. (Şiddetli alkışlar)

Barışın sağlanması için her fırsattan yararlanan hükümetimiz, büyük
zaferimizden sonra da harekatı durdurarak ateşkesi sağlamış ve uzun gecikme
ve zorluklarla ancak 20 Kasımda açılan Lozan Konferansına gerçek bir uyuşma
arzusu ile katılmıştır.

Konferanstaki delegelerimiz, bütün konferans boyunca Türk ulusunun her
medeni ve yetenekli millet gibi yaşamaktan başka bir amacı olmadığını
sürekli biçimde, sabırla açıkladılar. Konferanstan kesin sonuç alınamadı.

Türk ulusunun, idari, mali, ekonomik ve hukuki bağımsızlığı ve yaşamına
kendisinin sahip çıkması, hiçbir milleti rahatsız etmemesi gereken ölümsüz
bir doğal haktır. (Şüphesiz sesleri) Bu kadar doğal bir gerçeği kabul
etmek, barışın sağlanması için yeterlidir. Fakat yıllardan beri olduğu
gibi, Türk ulusunun hayat hakkını herhangi bir şekilde ruhen, fiilen ve
gerçek şekilde kabul etmemekte direnmek ne sonuç verirse versin, Türk ulusu
bağımsızlığını gönül rahatlığı ve vicdan rahatlığı ile kabul etmektedir ve
bunu sürdürecektir. (Uygundur sesleri)

Görüyorsunuz ki, dünya barışını sağlamak şimdi ve sonra müttefiklerin
elindedir.

Ancak, sonraya erteleme süresinin en kısa zamanda sonuçlandırılarak durumun
gelişmesi zorunludur.

Afgan ve İran gibi kardeş büyük milletlerle aramızda devam eden samimi
ilişkilerin ve dostluğun güçlendirilmesi en önem verdiğimiz konular
arasındadır.

Rus Şuralar Cumhuriyetiyle Moskova Antlaşması hükümleri içinde dostluk
ilişkilerimizi güçlendirmek ve her iki ulusun yürürlükteki kanunlarının
uygunluğu oranında ekonomik ilişkilerimizi ilerletmek Doğu politikamızın
temelidir. (Tabii, tabii sesleri) Rus Şuralar hükümetiyle Moskova
Antlaşması hükümlerine göre, taraflar arasında ticari ve ekonomik
ilişkilerin düzenlenmesi ve bir konsolosluk sözleşmesi imzalanması için,
hükümetimizle taraf olan delegelerden kurulu konferans görüşmeleri
sürdürülmektedir. İki ulusun yararlarını karıştırarak ve uyuşturarak
görüşmelerin iyi bir şekilde son bulması ümit edilmektedir. Komşularımız
Kafkas cumhuriyetlerine gelince:

Bildiğiniz gibi, Kars Antlaşması ile aramızda bulunan dostça ilişkiler
komşuluğu sağlamlaştırmış ve kenetlendirmiş ve yine Kars Antlaşması
hükümlerine göre, Tiflis'e gönderdiğimiz delegeler kurulu, Kafkas
Cumhuriyetleriyle konsolosluk, adli yardım, posta ve telgraf, demiryolları
sözleşmelerinin görüşmelerini iyi bir şekilde sonuçlandırarak imzalamış ve
kabul edilmek üzere bu sözleşmeler yüce Meclise arz edilmiştir. Aynı
zamanda Tiflis'te Rus Şuralar Cumhuriyetiyle posta ve telgraf ve
demiryolları sözleşmeleri yapılmış ve imza olunmuştur.

Sayın komşularımız olan Kafkas Cumhuriyetleri ve onların müttefiki olan Rus
Şuralar Cumhuriyeti ile ilişkilerimizi, iyi komşuluk ve dostluğumuzu bu
şekilde sözleşmeye bağlayarak düzen altına almak bizim için sevinç kaynağı
olan bir durumdur. Uzun süreden beri Yunanistan'da acı içinde bulunan sivil
ve asker esirlerimizin değiştirilmesi için Lozan'da imzalanan anlaşma
hükümleri de uygulamaya konmuştur.

Efendiler,

Avrupa'da komşularımız olan hükümetlerle aramızda yarar çatışması yoktur.
Karşılıklı olarak haklara uyma, Balkanlarda da dostluk için yeterlidir.
Kendileriyle uzun süreden beri iyi ilişkilerimiz bulunan dost devletlerle
bir an önce resmi ilişkilere girişmek üzere elçilik ve konsolosluk
kurulmasını arzu etmekteyiz.

Efendiler,

Dünya ilişkilerinin politik durumu gerçekte ekonomik ilişkilere
dayandığından, biz de ekonomiye dış işlerinde önemli bir yer vermekteyiz.

Ordu:

Efendiler,

Sözümü, Türkiye Büyük Millet Meclisinin çelik bir topluluk halinde görev
yapmış ve yapmaya her zaman hazır olan ordusuna getiriyorum.

Sözlerimin bu kısmına derin saygı duygularımla başlamadan önce Başkomutan
sıfatıyla da olsa onur ve yiğitlik sembolü olan o kutsal topluluğun bir
ferdi olmakla gurur duyduğumu arz etmeliyim. (Şiddetli alkışlar)

Efendiler,

Batı cephesinde Yunanlılar karşısında bulunan ordumuzun, 26 Ağustos 1922'de
saldırıya geçerek kazandığı seri zaferler hepimizin bildiği gibi, kısa bir
sürede Batı Anadolu'yu Yunanlılardan temizlemiştir. Aynı darbenin etkisi
ile düşmanlarımız, Doğu Trakya'yı da boşaltarak hükümetimize teslim etmeye
zorlanmışlardı. Dünya kubbesi altında yapılan savaşlar arasında, bütün
nitelikleri ile en önemli bir yer taşıyan bu büyük savaşın öneminin
değerlendirilmesini tarihe bırakıyorum. Zaferin, her türlü övülmenin
üstünde bulunan kahraman sahipleri konusunda da fazla söz söylemeyi
gereksiz sayıyorum.

Elcezire cephesinde: Ülkenin güneydoğu sınırının Misakı Milli kurallarına
uygun olarak belirlenmesi için silaha başvurulması ihtimali düşünülerek
gereken askeri önlemler alındı. (Uygundur sesleri, alkış) Anadolu'da gerek
Yunan ordusu gerek Pontus eşkiyaları tarafından yapılmakta olan eşi
bulunmayan zulüm ve vahşetin tespit edilmesine ve belgelenmesine
çalışılmıştır. Tespit edilenler yayımlanarak zaman zaman medeni dünyanın
bilgisine sunulacaktır. Ordunun I. Dünya Savaşında edindiği deney ve ortaya
koyduğu sonuçlarla kalınmamış, tam ve üstün bir talim ve eğitim için gerek
I. Dünya Savaşı sırasında gerek savaştan sonra askeri uzmanlar tarafından
yayımlanan en faydalı dergi ve askeri yazılar getirtilerek tercüme edilmiş,
basılmış ve çoğaltılarak binlerce nüshası orduya dağıtılmıştır.

Bundan başka, çeşitli sınıflar için kurslar açılarak ordunun talim ve
eğitiminin yüksek bir düzeye çıkarılmasına çalışılmıştır. Ve daima
çalışılacaktır.

Efendiler,

Ordunun savaşa hazırlanması konusunda Milli Savunma Bakanlığımızca yapılan
çalışmalar konusunu da ele almak faydalı olacaktır.

Özellikle İstanbul'da bulunan çeşitli nedenlerle henüz orduya katılmayan
fakat kalpleri özvatanın derdiyle çarpan subayların görevlerine katılmaları
sağlanmış ve ayrıca Ankara talim karargahında son savaş deneyleri ve en
yeni modern bilgilerle donatılmış olarak yetiştirilen birçok arkadaş orduya
katılmışlardır.

Geçirdiğimiz yıl içinde, silah ve savaş araç ve gereçleri sağlanması
konusunda gayretli bir çalışma yapılmış ve bir kısmı dış ülkelerden, bir
kısmı da içeriden sağlanan araç ve gereç ile amacın sağlanmasında başarıya
ulaşılmıştır. Savaş üretimi ile ilgili bu yıl içindeki çalışmalar da
teşekküre değer.

Kararlılık ve imanımız önünde yıkılarak silahlarını, araç ve gereçlerini
savaş meydanında bırakıp kaçmak zorunda kalan Yunan ordusunun
bıraktıklarından yararlanıldığı gibi, çeşitli merkezlerde de yeni ve yedek
silah ve cephane depolarımız ve fabrikalarımız kurulmuştur. Bu çapta
kurulan ve gün geçtikçe daha çok büyüyüp gelişen savaş kurumlarında
çalışmaları gerekli olan modern elemanlar yetiştirilmesi için de
hazırlıklar yapılmaktadır.

Zaferin kazanılması için geri kuvvetlerin düzenlenmesi konusunda yapılan
çalımalar teşekküre ve övülmeye değer. Bu kelimeleri söylerken belirtmek
istediğim şükran duygusu yalnız resmi daireler için kullanılmamıştır. Bütün
güçlerini, bütün araçlarını, bağlılıklarını ordunun hizmetine veren, kadın
ve çocuklarıyla ordu ulaştırma hizmetlerine katılan saygıdeğer halkımız,
millet kürsüsünden belirttiğim övgü ve şükranı fazlasıyla hak etmişlerdir.
(Şiddetli alkış)

Efendiler,

Bu olayın heyecan veren bölümleri üzerinde biraz daha durmak konusunda
vicdani zorunluluk duyuyorum. Oğullarını ve kocalarnu cephenin ateş hattına
gönderen ihtiyar babalar ve analar, genç kadınlar, kağnı ve öküzlerden
oluşan kutsal, hayati araçlarının başına geçerek orduyu desteklemişler ve
araçlarının basitliğine karşın ruhlarındaki güçlü çaba ve duygusal
özverileri ile düşmanın binlerce motorlu araçtan kurulu ulaştırma
katarlarını oluşturan modern araçlarla yarışmışlardır. (Yaşasın millet
sesleri, şiddetli ve sürekli alkışlar)

Ordunun bu yıl vermiş olduğu savaşlar sırasında sağlık işleri konusunda
yapılan çalışmaları da övgü ile anmak yerinde olacaktır. Bulaşıcı
hastalıklarla savaş, sağlık araç ve gereçleri eksikliğinin ve doktor subay
sayısının tamamlanması, sıhhi haber alma kurumunun kurulması üzerinde
yoğunlaşan sağlık çalışmalarında da başarı sağlanmıştır. Özellikle taşıma
yolu üzerinde çok sayıda görülen sıtma ve lekeli humma kaynakları aranmış,
bulunan köylerde mücadele genişletilmiş ve cepheye temiz er yollanması
sağlanmıştır.

Zamanında bütün deniz kuruluşlarının ve mühimmat depoları ile gemi inşa
tezgahlarımızın İstanbul'a toplanmasındaki sakınca, bu savaş sırasında
tamamen açığa çıkmıştır. Düşmanın kuşatmasına ve sahip olduğu deniz
kuvvetlerine karşın, deniz kuvvetleri mensuplarımız birkaç gemi ile
harikalar yaratarak hiçbir şey kaybetmeden deniz ulaştırmasını sağlamış,
değerli görevler yapmışlardır. (Alkışlar)

Milli ordu kuruluşunun diğer yıllara oranla bir gelişme göstermesine
karşın, yiyecek ve giyecek işleri sevindirici bir şekilde sağlanabilmiştir.

Harita dairesinin bu yıl içinde orduya yetiştirdiği haritaların, son
zaferin kazanılmasında büyük yardımı olmuş ve bu haritalar yardımıyla ordu,
zafere kolaylıkla yürümüştür. Son zaferde Yunan ordusunun bıraktığı
esirlerin düzenlenmesi, rahatlıklarının sağlanması için bir esir şubesi
kurulmuştur. Düşman esirlerine, halkımıza reva gördüğü eziyetlere karşılık
kendi kişilerimize davranıldığı gibi şefkat ve koruma gösterilmiştir.

Yeni yıl içinde ordumuz bütün şubeleri ile sürekli gelişmeye devam
edecektir.

Efendiler,

Yeni yılın uğraşı konuları arasında ordu ve mensuplarının yaşam
düzeylerinin yükseltilmesi, terfilerinin sağlanması ve malül silah
arkadaşlarımızın geleceklerinin garanti altına alınması konuları önemli bir
yer tutacaktır.

Büyük Millet Meclisi:

Efendiler,

Açıklamalarımı bitirmeden daha önce milli kuruluşumuzun en büyük yönetimini
oluşturan yüce Meclisimizin çalışmalarını toplam olarak kaydetmek
istiyorum. Bu yıl içinde, 1 Kasımda yüce Meclisin aldığı tarihi kararın
doğal sonucu olarak Abdülmecit Hazretleri, yüce Meclis tarafından olumlu
olarak onaylanmış olan başarı ve yeterliliğine dayanılarak yüce Hilâfet
makamına seçilmişlerdir. Meclisimizin bir yıl içinde yapmış olduğu birleşim
201'dir. Bu birleşimlerde 377 açık, 102 gizli olmak üzere 479 oturum
yapılmıştır.

Yıl içinde, ise toplam 419 kanun tasarı ve teklifi sunulmuştur.

Hükümet tezkereleri ve önerge suretinde gelip de kanunlaşan evrak sayısı 17
olduğundan, gelen tasarı ve tekliflerin yekünü 436'ya çıkmaktadır. Buna,
ikinci yasama yılından üçüncü yasama yılına devredilen ve 314 parçadan
oluşan tasarı ve teklifleri de eklersek geçen yıl içinde Mecliste işlem
gören işlerin toplamı 750 olarak ortaya çıkar.

Bu 750 tasarı ve tekliften yıl içinde 113'ü kanun ve 9'u tefsir olarak
kabul edilmiş ve 24'ü de reddedilmiştir. İade ve geri alma olarak 7'si
işlemden kaldırılmıştır. 52'si ilgili olduğu diğer kanunlarla
birleştirilmiştir.

6'sı da karar şeklinde çıktı ki, üçüncü yasama yılında işlemleri tamamlanan
sayı 211 olup yeni yıla Genel Kurulda ve komisyonlarda olmak üzere 539
teklif ve tasarı devredilmiştir. Bundan başka, diğer birçok kararname ve
konular görüşülerek alınan karar toplamı da 137'ye ulaşmaktadır.

Bütün bu işlemlerin ayrıntılarının yer aldığı üçüncü yasama yılı ile ilgili
Meclis çalışmalarını özet olarak gösteren broşür basılıp dağıtılmıştır.
Geçen yıl içinde de diğer yıllarda olduğu gibi bazı arkadaşlarımız Meclis
dışında değerli görevler yapmışlardır.

Üçüncü yasama yılına 347 üye ile başlamıştık. Bir yıl içinde üç
arkadaşımızın ölümüne çok üzüldük. (Allah rahmet eylesin sesleri) Merhumlar
hakkında yüce Allah'ın rahmet ve mağfiretini dilerim. Muhterem
arkadaşlarımızdan yedi kişi diğer nedenlerle aramızdan ayrılmış bulunuyor.
Yine bu yıl içinde seçimle dört arkadaşımız Meclise katılmıştır. Şu halde
dördüncü yasama yılına 341 üye başlıyoruz.

Efendiler,

Son sözlerimle, son yasama yılı ile ilgili çalışmaların bir özetini
tamamlamış bulunuyorum. Geçen yılki açıklamalarım genel olarak ve
yenilemeler için milli sınırlar içinde ortaya çıkmış isteklerin dile
getirilmesinden oluşuyordu. Bu yıl ise, yalnız yapılmış ve yapılması
kararlaştırılmış bulunan konulardan söz ettim.

Efendiler,

Şimdi burada en önemli bir noktaya geçiyorum. Önemli diyorum ve bunu
söylerken kelimenin en kesin anlamını kastediyorum.Efendiler, geçirdiğimiz
yasama yılının çalışma sonuçlarını en alçak gönüllü bir dille anlattğımı
sanırım. Bütün eksikliklerimize karşın, hak verici olan ve gerçekleri gören
her kişi, sonucun önünde yeterli bir sevinç duyacaktır. (Elbette sesleri)
Bu gün girdiğimiz yeni yasama yılının başındaki bu genel durumumuz, yalnız
bundan üç buçuk dört yıl önceki durum ile değil, belki ondan önce gelen
yüzyıllarda Osmanlı devletinin durumu ile de karşılaştırılacak olsa ve bu
karşılaştırmamızı ciddi bir incelemeye dayandırsak alacağımız sonuç şudur:

Bu gün geçmiştekinden güçlüyüz. (Çok şükür sesleri) Bu gün geçmişe oranla
daha büyük bir yetenek ve hayati güce sahibiz. (Tabii, tabii sesleri)

Bu üstünlüğü sağlayan nedir? Bunu kesin ve açık olarak tekrar tekrar
söylemek zorunluluğundayız. Bunun gerçek nedeni, iki kuralın kavramında yer
almaktadır. Bu kurallardan birisi Misakı Milli, ikincisi egemenliği
kayıtsız şartsız ulusun elinde tutan Teşkilâtı Esasiye Kanunumuzdur.
(Alkışlar)

Ulus ancak milli egemenliğini eline alarak, kurduğu yeni devlet ve yeni
biçimdeki yönetiın sayesinde, kendi hayatını ve ülkenin korunması için
gerekli olan şartları ve çok büyük olan bu zaferi sağlamıştır. Fakat, bu
güne kadar kazanılmış olan önemli konuları korumak ve gelecekle ilgili
yükselme ve ilerleme ümitlerinin güvenlik içinde tutulmasını sağlamak için,
ilk önce milli egemenliğimizin, her tür tehlikeden korunmuş olarak,
milletimizin vicdanında, kalbinde ve bütün moralinde, sonsuza dek kalacak
biçimde yerleştiğini görmek ve anlamak gereklidir. Bence millet bu gerçek
durumu bütün kapsamı ile anlamıştır. (Hiç şüphe yok sesleri)

Efendiler,

Milli egemenlik ve onun güvenliğinin kefili olan bu günkü şekil ve nitelik
içindeki yönetimimiz, yalnız gelecek mutluluğumuzu değil, onurumuzu,
namusumuzu ve bütün manevi unsurlarımızı sağlayacaktır.

Efendiler,

Zorlayıcı olayların sevk ve etkisi altında toplanan yüce meclisimiz, bu
devlet ve milletin şeklini ve niteliğini en kesin bir biçimde belirlemiş ve
Teşkilâtı Esasiye Kanunu ile onun hükümlerini doğrulayan ve kuvvetlendiren
1 Kasım 1922 kararını oy birliği ile kabul ederek, yeni Türkiye devletinin
temellerini oluşturmuştur.

Misakı Milli adıyla tanıdığımız, gerçekleştirilmesi uğrunda bütün ulusun
hayatlarını feda etmeyi göze aldığı kurtuluş belgemizin güç, kuvvet ve
niteliğine ise, 1 Kasım 1922 kararının da değeri ve önemi odur. Misakı
Milli, vatanın dış düşman karşısındaki durumunu ve yerini belirleyen kutsal
bir kural olduğu gibi, 1 Kasım 1922 kararı da, yüzyıllardan beri
bilgisizliğin yol göstericilerinin koruyucusu, iyi kötü bütün
uğursuzlukların babası bulunan ve ulusumuz için yurt içinde sürekli düşman
tutumu gösteren saltanat kişilerine ve onların temsilcileri olduğu uğursuz
yönetim şekline yöneltilmiş kutsal bir silahtır. (Şiddetli alkışlar)

Yüzyıllar boyu yiğit ve kahraman bir iradenin görülmesine sahne olmuş bir
vatanı, düşmana bırakmak cesaretini gösterenler bu cesareti ancak bu
yönetimin ruhunda, şeklinde ve niteliğinde bulmuşlardır. (Pek doğru
sesleri) Türkiye Büyük Millet Meclisi ve onun en büyük hak sahibi olan
milletten aldığı yetki ile kurduğu yönetim şekli, süre ile sınırlı değildir
ve olamaz.

Bundan dolayı dış düşmanlarımızın, şu veya bu kaynaklardan aldıkları
haberleri şu veya bu şekilde yorumlayarak şimdiye kadar olduğu gibi boş
ümitlere kapılmaları kadar büyük gaflet olamaz. (Bravo sesleri)

Efendiler,

Kurtuluş kuralımız olan Misakı Milliyi tarih sayfalarına yazan, milletin
demir elidir. Elde edilecek sonucu da milletin kendisi koruyacaktır.
(Şiddetli alkışlar)

Ulus, yalnız kendi kolları ve kendi kanı ile değil, aynı zamanda kendi başı
ve kendi aklı ile kazandığı egemenliği ve bağımsızlığını, son felakete
kadar büyük bir saflık ve ihtiyatsızlıkla kendisine önder tanıdığı ve derin
bir bağlılıkla hayatının koruyucusu saydığı kişiler ve yönetimlerine artık
güvenemez. (Pek doğru sesleri) Millet bundan sonra hayatına, bağımsızlığına
ve bütün varlığına bizzat kendisi koruyucu olacak ve bütün vatanda yine
yalnız kendisi ve kendi yönetimi hüküm sürecektir. (Sürekli alkışlar)

Efendiler,

Misakı Milli sonuçları elde edildikten sonra bile ulusun kendi kendini
yönetmesi kuralı gevşek tutulursa, elde edilen büyük sonuçların elden
gideceği kesindir.

Millet bunu bilmektedir ve millet hayat tılsımını kendisi bulmuştur. Bu
nedenle, 1 Kasım kararı ölümsüzdür. (Sürekli alkışlar)

Etendiler,

Misakı Milli yalnız elde edildiğı ana kadar korunması gerekli bir kural
durumunda iken, onun sonuçları olarak kazanılan bağımsızlık, ancak 1 Kasım
1922 kararının gerçekleştirilmesi ile ölümsüzleştirilebilecektir. Bundan
dolayı 1 Kasım 1922 kararı kanunların ve bütün kararların üstünde bir değer
ve güce sahiptir. (Şüphesiz sesleri)

Efendiler,

Sosyal toplulukta en yüce özgürlüğün, en yüce eşitliğin ve adaletin
yerleşmesi ve korunması, ancak ve ancak tam ve kesin anlamı ile milli
egemenliğin kurulmasına bağlıdır. Bu nedenle; özgürlük, eşitlik ve adaletin
de dayanacağı milli egemenliktir. (Öyledir, bravo ve yaşasın sesleri)
Sosyal topluluğumuzda, devletimizde hürriyet sonsuza kadar sürecektir.
Ancak onun sonsuzluğu, onu sonsuz yapan kuralların korunması ile ayakta
durur ve onunla sınırlıdır.

Bir insan, belki kendi isteği ile kişisel özgürlüğünü bir yana bırakabilir.
Fakat bu girişim, koca bir ulusun hayatına ve özgürlüğüne zarar verecekse,
büyük ve onurlu bir milli yaşam bu yüzden sönecek ise o milletin evlatları
ve torunları bu yüzden yok olacaklarsa, bu giriim hiçbir zaman meşru ve
kabul edilebilir bir konu olamaz. Ve hele böyle bir girişim hiçbir zaman
özgürlük adına hoşgörü ile düşünülemez.

Hiç şüphe yok, devletimizin sonsuza dek yaşayabilmesi, ülkemizin
güçlenmesi, ulusumuzun refah ve sorumluluğunun sağlanması, yaşamımız,
namusumuz, onurumuz, geleceğimiz, kutsal inancımız ve son olarak her
şeyimiz için, her halde en kıskanç duygularımızla en açık uyanıklığımızla,
cesaretimizle ve bütün gücümüzle milli egemenliğimizi koruyacak ve
kollayacağız. (Şiddetli alkışlar)

Bu nedenle, milli egemenliğin kutsal özünün belirttiği bu günkü yönetim
şekli ve niteliği gereği olarak hükümetimizin, düşmanlarını derhal
durdurması ve milli bağımsızlığının korunmasını sağlaması ve bunu kollaması
pek doğal bir görevidir.

Efendiler,

Sonsuz bir özgürlük düünülemez. Hakların en büyüğü olan yaşam hakkı bile
kesin değildir. İntihara karar veren bir kişinin yaptığı işlemin sonucu,
yalnız kendi ile ilgili olduğu halde, güvenlik kuvvetleri onun bu işlemini
yasaklamakla görevlidir. Aynı kişinin aynı davraşını biraz daha büyük
oranda düşünür ve düşündüğümüz suçu bir kişiden bir aileye çevirerek
kapsamını genişletirsek, girişimcinin durumu hemen zalim bir cani görüntüsü
verir. Bu nedenle, milli egemenlik düşmanlığı, üstün, saygıdeğer bir yeri
olan onurlu bir ulusun her şeyine, bir anda bile bile kastetmek suçundan
başka bir şey değildir. (Şüphesiz sesleri)

Bunu doğal olarak, ulusun maddi ve manevi seçkin niteliklerini taşıyan yüce
milli emniyet kuvvetleri kesinlikle yasaklar. (Şüphesiz sesleri)

Efendiler,

Açıklanmasını gerekli gördüğüm bu konuyu kendi duygularımıza ve kendi
meclisimizin tarihine uygulayıp ayrıntılı bir biçimde inceleyelim.

Türkiye Büyük Millet Meclisinin açılışından sonra, kendi meşru durumu
konusunda sözle, eylemle, yazılı olarak ve herhangi bir araç kullanarak
aleyhte bulunanları Meclis hangi yetki ile vatan haini saydıysa, Misakı
Milli aleyhinde bulunanları da hangi politik ve sosyal gerekçe ile hain
durumunda tanıdıksa ve son olarak, bütün şanlı görünüş ve heybeti ile bütün
kanunları ve gücü ile Meclisin ve Misakı Millinin aleyhinde bulunan
yüzyılların yönetimini ve onun mensuplarını hangi nedenlerle ve hangi yetki
ile hain olarak nitelendirdikse, bu günkü milli egemenlik düşmanlarını da
aynı nedenlerle hain olarak kabul ederiz. (Şiddetli alkışlar) Milli
egemenliğin kanunlar içinde anlatımı olan Anayasamıza ve onun bir
destekleme kanıtı olan 1 Kasım 1922 kararına karşı duranları aynı hak ile
önleriz, geleceğimizin esenliği ve vatanın geleceği adına önleriz. (Doğru
sesleri)

Sayın ve değerli arkadaşlarım,

Bu açıklamalarımdan sonra hep birlikte, saygın bakışlarımızı vicdanımızın
merkezi olan millete dikelim. Orada erdemin, vefa ve içten bağlılığın,
yenileme arzusunun, egemenlik aşkının ve geleceğin sönmeyen ateşi
yanmaktadır.

Bu kutsal ateş kendi içindeki bilgisizlik ve karanlığı yakacak ve
bağımsızlığımızın önüne dikilecek olan bütün engelleri yıkacaktır.
(İnşallah sesleri)

Efendiler,

Millet önünde, onun hak ettiği bağımsızlığın önünde, onun layık olduğu
gelişme ve yenileme arzusu önünde, her kuvvet ancak milletin irade ve
amaçlarına uymak şartıyla yaşayabilir.

Milletin irade ve amaçlarına uymayanların talihi hüsrandır, çökmedir.
(Şüphesiz sesleri)

Efendiler,

Bu yüce iradenin huzurunda büyük bir saygıyla eğilelim. (Şiddetli alkışlar)

TBMM 2.Dönem 1.Yasama Yılı Açılış Konuşması 13 Ağustos 1923

BAŞKAN GAZİ MUSTAFA KEMAL PAŞA HAZRETLERİ - Efendiler,

Türkiye Büyük Millet Meclisinin ikinci yasama dönemine girmiş bulunuyoruz.
Yeni Meclisimizi oluşturan yüksek kurulunuzu selamlarım. (Teşekkürler
ederiz sesleri) Bu yasama dönemi, aynı zamanda, yeni Türkiye Devletinin,
yeni tarihinde mutlu bir geçiş dönemine rastlamaktadır. Bunu ülkemizin,
ulusumuzun mutluluğu ve esenliği, yüce kurulunuzun başarısı için iyi bir
durum olarak değerlendiriyorum.

Doğrusu, dört yıllık Bağımsızlık Savaşımız, ulusumuzun ününe yaraşır bir
barış ile sonuçlanmıştır. Lozan'da imzalanmış olan antlaşmanın, yüce
kurulunuzun onayına sunulduğunda her anlamda hür ve bağımsız olarak mutlu
bir çalışma alanına girmiş olacağız. Elde edilen mutlu sonucun
korunmasında, Lozan Antlaşmasından ayrılan sorunların kesin olarak
sonuçlandırılmasında ve milletin huzur ve refahını sağlayacak verimli
çalışmalarda tam başarıya erişilmesini bütün kalbimle dilerim.

Efendiler,

Türkiye Büyük Millet Meclisi, açılışından sonraki milli çalışmalar
döneminde ulusumuzun güvenini ve desteğini kazanmıştır. İlk mecIisin
başkanlığını ve kahraman ordularımızın başkumandanlığını yürütmekte idim.
Bu görev ve unvanlarla büyük milli şereflere ulaştım. (Hakkınızdır sesleri)
Büyük kurulunuz tarafından Başkanlık makamına seçilmem dolayısıyla
kalbimdeki minnet ve şükran duygularımı aız etmiştim. Bu soylu milli
yönelişin yüksek değerine uygun bir şekilde çalışmayı sürdüreceğime ve
barışı sağlayacak çalışmalarda da yardımlarınıza ve bütün ulusun güvenine
dayanarak başarı sağlamak için bütün gücümü ve irademi kullanacağıma
sizlerin ve milletin önünde söz veririm. (Sürekli alkışlar)

Efendiler,

Seçilmiş ve güveninizi taşıyan başkanınız olmak onuru, bu gün bendenize
bazı açıklamalarda bulunmak görevini yüklemektedir. Bu güne kadar geçen
süredeki durum ve görevlerim nedeniyle de bu açıklamalarımın iyiniyetle
kabul edileceğini ümit ederim. Tam olarak elem ve acıları ve bütün başarı
sevinçlerini ulusla birlikte yaşadığımız savaş evrelerinin ayrıntılarını
bilmektesiniz. Ben bu ayrıntıları başlıca üç dönemde özet olarak
inceleyeceğim:

Mondros ateşkesinden Türkiye Büyük Millet Meclisinin ve hükümetinin
kuruluşuna kadar ve ilk meclisimizin geçirdiği yıllar ve son olarak yeni
meclisimizin içinde bulunduğu dönem:

Öyle sanıyorum ki, bizi bu güne getiren ve bu günkü duruma neden olan milli
olayların önemli noktalarını ve yeni durumuzun büyüklük ve genişliğini bu
üç dönemi kapsayabilir. Yeni Türkiye Devletinin sağladığı barış döneminin
ilk meclisi olan yüce kurulunuz önünde çöken ve yok olan Osmanlı
İmparatorluğundan ve onun son büyük olayı olan I. Dünya Savaşından söz
etmeyi gereksiz sayıyorum.

Onun için sözlerime Mondros ateşkesinden başlayacağım.

Efendiler,

Mondros ateşkes antlaşmasının imzalanmasından ilk milli Meclisimizin
açılışına kadar geçen döneme bir ulusun onuruna yapılmış en ağır
saldırıların acıklı maceralarıyla doludur. Osmanlı hükümetiyle müttefikler
arasında yapılmış olan bu ateşkesin imzalanmasından sonra galip devletler
tarafından Osmanlı İmparatorluğu fiilen ve hükmen parçalandı. İngiliz,
Fransız, İtalyan istila orduları vatanımızın aziz parçalarına çöktüler,
İstanbul ve Boğazlar düşman kara ve deniz kuvvetlerine gezinti yeri oldu.

Yunan orduları, İzmir rıhtımını kana boyadı... En güzel bakımlı yerlerimizi
yakıp yıkmaya başladı. Kadın ve çocuklarımız, namus ve iffetimiz ve pek çok
ibadet yerimiz, anıt eserlerimizi de içine alarak, Türk adı altındaki her
şeye saldırıldı. Her gün Ayasofya'ya haç asıp, göz dağı vermeleriyle hassas
duygularımız incindi. Esirler konusunda bile uygun görülmeyen bir zorlama
ile asırların onurlu yükünü omuzlarında taşıyan subaylarımız, düşman
subaylarına saygı duruşunda bulunmak zorunda bırakıldı. Namus simgemiz olan
sancağımıza hakarette bulunuldu.

Bu uğursuz ateşkesin uygulanmasını gözetlemek üzere Anadolu'yu en uzak
köşelerine kadar etkisi altında tutan yabancı subaylar ve haber alma
kuruluşları ile ilgili fesat ocakları, iç düşmanlarımızın özendirmesi ile
halkımıza akla gelmeyen zulüm ve hakaretleri uygun gördüler. Hükümetin
gücü, ulusun saygınlığı bu saldırgan subayların elinde oyuncak oldu.

Özet olarak, Türklüğün vicdanı korkunç bir sınav karşısında kaldı. Bu sonu
gelmeyen saldırıların ulaşacağı sonucu ve bu sonucun yürekler acısı
durumunu anlamamak mümkün değil. Tarihin ve geleneğin gönderisi ile vatan
tahtında oturan Osmanlı padişahı ve halife ve onun hükümeti ise yalnız
kişisel ve alçak yararlarını sağlamak için tam anlamıyla düşmanlara
kendilerini teslim etmişti... Vatana hıyanet konusunda onlara uymuşlardı.

Durum tamamen ümitsiz görünüyordu. Düşmanların güç ve kudreti ezici,
felaketi kesin, kararlı ve dayanılmazdı. Bu durumda esir olmak veya
ölümlerden birini seçmek zorunluluğu karşısında bulunuyorduk. Özgürlük ve
bağımsızlık için dünyada hiçbir devletin karşı karşıya bulunmadığı
zorluklar ile uğraşmak gerekiyordu. Akıl sahibi kişiler, durumun
görüntüsünün, yenilmiş bir devletin geleceğinin belirlenmesinden daha öteye
geçtiğini gördüler. Galip devletlerce Osmanlı devletinin kesin çöküşüne
karar verildiğini anlamakta zorluk kalmadı.

Gerçekten, Türkiye halkının gurur ve onuruna saygı duymaya asla gereklilik
duyulmuyor, onu esir olarak almak, Türkiye'yi bölmek işlemlerine karşı
koyacak bir düşünce kabul edilmiyordu.

Halkta bir uyanış başlamıştı. Ülkenin bazı yanlarında çeşitli adlar altında
dernekler kuruluyor ve düşmanlara karşı bizzat millet tarafından silahlı
korumanın temeller oluşturuluyordu. Batıda, Doğuda yapılan kongreler genel
inancı kuvvetlendirdi. Son olarak, Sivas Genel Kongresi belirli noktalar
üzerinde, açık prensipler içinde çeşitli milli kuruluşları Anadolu ve
Rumeli Müdafaai Hukuk Cemiyeti adı altında düzenledi ve genişleterek
milletin genel güçlerini birleştirdi.

Efendiler,

Çok önemli bir ciddiyet ve genişlik kazanan bu çalışma, düşmanların,
özellikle padişah ve halife olan kişinin karşı önlemlerini ortaya çıkardı.
Milli harekat girişimcileri hakkında kovuşturma emirleri verildi. Ortadan
kaldırma önlemlerinin fiili uygulamasına geçildi. Düşmanlar karşısında aciz
duruma düşen ve alçalan saray ve hükümet, bütün alçak davranışlarıyla,
seçilmiş milli gücü yok etmek, hakkına ve namusuna saldıranlara karşı
ulusun kendini korumasını yasaklamak istiyor, ülkeyi parçalatmak için
düşmana öncülük yapıyordu.

Fakat efendiler, Sivas Kongresi'ni yapanların niyeti kesin ve millete
dayanağı kuvvetli idi. Çekinmeksizin çalışmalar sürdürüldü.

İlk önce milletvekili seçimi ve Meclisin toplanması sağlandı. Böylece
millet, varlığını kanıtlamak için ilk önemli başarısını baskılı yönetime
karşı göstermiş oldu.

Efendiler,

Sarayın ve hükümetin vatan ve millete karşı yönelmiş bütün bu cinayetlerine
karşın ulus, yine padişah ve halifeyi kurtarmak ve Osmanlı devletini
canlandırmak için tam bir içtenlikle çalıştı ve seçilen milletvekillerinin
Osmanlı hükümetinin kanunlarına göre toplanmalarını sağlamakla yetindi.
Milletvekillerinin yabancı süngüler altında tam bir bağımsızlık fikri ile
görev yapmalarına imkan bulamayacağı kesin olmakla birlikte, henüz
çoğunluğu kapsayan kararsızlık ve yüzeysel düşünceler Meclisin İstanbul'da
toplanmasının kabul edilmesini zorunlu kıldı.

Efendiler,

Düşmanlar ve hükümet tarafından İstanbul'da bulunacak bir Meclisin
kahramanca hareketi mümkün görülmüyordu. Onlara göre bu meclisin toplanması
ile artık Anadolu'da bir milli kurtuluşa meydan bırakılmayacak ve milli
heyecan bu şekilde yatıştırıldıktan sonra facialar yine sürecekti. Bu
gerçeği görenler, Anadolu'daki mücadeleci çalışmalarını sürdürdüler. Bu
sayede Anadolu teşkilatı şekilleniyor, güçleniyordu. Anadolu'ya dayanan
Meclis de, uygun olmayan duruma karşın görevine devam ediyordu.

Bu durum, düşmanlar için uygun bir görüntü vermiyordu. Aldatıcı önlemlerle
amaçlarına ulaşmaktan ümidini kesen düşmanlar, kararlarını açıkça verdiler
ve 16 Mart 1920'de İstanbul'un feci işgali yapıldı. Osmanlı devletinin
hayatına fiilen son verildi. Bu olay, Anadolu'da çalışanlar için
beklenmeyen bir olay değildi. Artık Osmanlı devletini kurtarmak ve onun
iman gücünde, vatanın kurtarılması, ulusun bağımsızlığının sağlanması ümidi
büsbütün ortadan kalkmış bulunuyordu.

Milli bir meclisin toplantıya çağrılması zorunlu bir duruma geldi. Sonunda
23 Nisan 1920 tarihinde bu gün toplandığımız bu salonda yüce kurulunuza
selef olan Birinci Türkiye Büyük Millet Meclisi toplandı.

Türkiye tarihinde her zaman yüce, onurlu yerini koruyacak ve çocuklarımızın
takdirini kazanacak olan ilk Meclisimiz, ulusun kendi geleceğine kendisinin
el koyduğunu ilan etti. Milli egemenlikle ilgili temelleri çalışma
programının ana kuralları sayarak, güçlü bir halk hükümetinin temellerini
attı. (Şiddetli alkışlar)

Efendiler,

Anadolu'da yeniden milli bir devletin kurulması ulusumuzun erginliğe
ulaştığını gösteren takdir edilecek bir izlenim veriyordu. Fakat
düşmanlarla birlikte, padişah ve halife olan kişi, bundan sevinç duymadı.
Paris'te imza ettikleri Sevr antlaşmasını zorla ulusa kabul ettirmek için
birlikte önlemler aldılar. Anadolu'nun milli heyecanını bastırmak için her
türlü hileye başvurdular.

Bir yandan dini politikaya alet ettiler. Anadolu'yu kurtarmak isteyenlere
idam hükmü verdiler. Halkı bilinen dini bildirilerle birbirlerini öldürmek
için kışkırttılar. Bir yandan da bazı aşağılık kişilerin ceplerini
doldurarak, onları Kuvayı İnzibatiye veya Hilâfet Ordusu adıyla üzerimize
saldırttılar. Temiz ve suçsuz halkı birçok uydurmalarla aldatarak, içte yer
yer isyan ateşleri yaktılar.

Efendiler, İlk Meclisimizin açılış günü İstanbul'dan yönetilen ayaklanma,
Ankara'nın sekiz saat uzaklığına kadar gelmiş bulunuyordu. Samsun ve
bölgesinde politik ve acımasız bir isyan, bütün bölgeye egemen olmak arzusu
gösteriyordu. Vatanın doğusu, batısı ve güneyi düşman ateşleri içinde
yanıyordu. İşte harekatımıza başladığımızda görünüş bu idi.

Sayın efendiler, bu günkü parlak sonuca ulaşmak kolay olmadı. Hareketimizin
başlangıcı ile, ulaştığımız sonuca, ve kullanılan zamanın azlığına yüce
görüşlerinizin dikkatini çekmek isterim.

Bu konudaki anılarımızı her zaman kuvvetle koruyalım. Çünkü bu bizim için
gelecekte alacağımız yolun kesin kararlılığı ve manevi güç kaynağıdır.

Efendiler, açıklamalarımın ikinci bölümüne geçerken söylemek isterim,
sizden önceki yüce Meclis, ilk günlerin olağanüstü durumu karşısında
ümitsizliğe düşmedi. Milletten aldığı büyük yetki ve güçle görevini
sürdürdü. Yeni devletin hükümeti, kahramanca zorlu girişimlere atıldı.
Kışkırtmalara kurban olan halk, suçlarından arındırıldı. Topsuz, tüfeksiz,
cephanesiz, araçsız bir yıkıntı haline getirilmiş olan ordu canlandırıldı.

İlk mücadele günlerinde üzüntülü bir çaresizlik içinde kurulan düzensiz
kuvvetler, hemen kurallara uygun güçlere dönüştürüldü.

Bu geçişi, yararına ve düşüncesine karşı bulan bazı birliklerin haince
karşı koymaları önlendi ve ülke, huzurlu düzenli bir ordunun güvenli
ellerine bırakıldı.

Efendiler, milli ordunun daha ilk kuruluş günlerinde üstlendiği büyük ve
önemli görevleri, ulusumuz her zaman minnet ve şükranla anacaktır.
(Şiddetli alkışlar)

Birbiri ardına, üstün düşmanlara karşı kazanılan Ermenistan zaferi, Birinci
İnönü zaferi, İkinci İnönü zaferi ve güney cephesi savaşlarında gösterilen
özverili karşı koyma dönemleri, milli ordunun onurlu tarihinde ilk değerli
olaylar olarak her zaman parlaklığını koruyacaktır. (Alkışlar)

Efendiler, mücadele yılları birbirini izledikçe, genç ordumuz yiğitlik ve
cesaret temelleri üzerinde sürekli yükseldi. Milli iradenin verdiği en
önemli görevleri kahramanca yerine getirme gücünü ve görkemini gösterdi.
Ankara'ya yürüyen gururlu Yunan ordusunu, Sakarya Meydan Savaşında yendi ve
geri çekilmesini sağladı. Son olarak bütün Yunan Küçük Asya ordusunu, Afyon
Karahisar - Dumlupınar Meydan Savaşında tümüyle yendi ve bütün bölümleri
ile Anadolu topraklarına gömdü, yok etti. (Şiddetli alkışlar) Her bölümü
vatan için, milli tarihimiz için, çocuklarımız ve gelecek neslimiz için
onurlu olaylarla dolu büyük bir kahramanlık öyküsü oluşturan Anadolu
savaşlarının heyecan veren ayrıntılarını tarihe bırakıyorum.

Fakat efendiler, ulusumuz; ulusun sanat ruhu, müziği, edebiyatı ve bütün
güzel sanatları bu kutsal savaşın tanrısal namelerini güçlenen bir vatan
aşkının coşkusu ile her zaman söylemelidir. (Alkışlar)

Efendiler,

Özetlediğim askeri olaylarımızı birçok önemli politik faaliyetlerimiz
izlemiştir. Bu arada Ruslarla halen yürürlükte olan bir dostluk antlaşması
imzaladık. Ukrayna, Gürcistan, Azerbaycan ve Afganistan ile de aynı
nitelikte antlaşmalar imzaladık. Doğu cephesinde kazandığımız zafer
sonucunda Ermenilerle barış yapıldı.

O dönemde Batı devletleriyle olan ilişkilerimize gelince, yalnız
Fransızlarla pek az konu içeren Ankara anlaşmasını yapabildik. Her büyük
savaştan önce veya sonra barışı sağlamak için içten çalışmamıza karşın
başvurularımız ya geri çevrildi ya da küçümsenme ile karşılandı.

Efendiler,

Ne yapalım ki, maddi güç ile sağlamlaştırılmayan hakların başarısızlığa
uğradığını belirten, başlangıçtan bu yana değişmeyen genel kural, bizim
hakkımızda da hoşgörülü bir ayrıcalık tanımadı. Milletin iradesi, fiili ve
kesin bir zaferin simgesi olarak ortaya çıkmadıkça, barış perisi huzurlu
kollarını bize açmadı.

Efendiler,

İlk Meclisimiz ülkeyi düşman işgalinden kurtarmak, ulusumuza can verecek
bir barış sağlamak amacına doğru yürürken, aynı zamanda yeni Türkiye
devletinin yapısını kurmaya ve sağlamlaştırmaya çalışıyordu. Bu amaç ile
kanunlar kabul etti, kararlar aldı, devletin çeşitli kısımlarının ihtiyaç
duyduğu birçok sorunu da çözüme ulaştırdı.

Efendiler,

Bundan önceki Meclis, iç durumumuzu ve askeri girişimlerimizi özendirmiş ve
birliğimizi bozan belirli kişilerin varlığına karşın, görevlerini
hoşgörüyle yapmış ve genel olarak vatan ve millet için kurtuluş ve
yaşamının ümidi olmuştur. (Alkışlar)

Sayın efendiler, dört yıllık çalışmadan sonra, son ve kesin zaferimiz
üzerine Mudanya askeri anlaşması yapıldı. Ve barış görüşmeleri dönemine
geçildi. Bu görüşmelerin yapılışı sırasında karşılaştığımız zorluklar pek
çoktur. Fakat ben bunu normal buluyorum. Çünkü bu barış görüşmelerinde
düzeltilecek sorun, dört yıllık değil, dört yüz yıllık bir devrin kötü
mirası idi. (Doğru sesleri)

Gerçekten, Osmanlı İmparatorluğu en saygıdeğer, büyük ve güçlü
dönemlerinden başlayarak, milletin bağımsızlığı zararına, varlığının
korunması zararına o kadar çok şeyi gözden çıkarmıştı ki, sonuç yalnız yok
olmak ve batmakla kalmadı; kendinden sonra ülkenin gerçek sahibi olan
milletin de hakkını kanıtlaması gereğine ve varlığı için büyük zorluklarla
karşı karşıya kalmasına neden oldu. (Çok doğru sesleri)

Zorluklara başarı ile karşı konuldu. Sonuç olarak, imza olunan antlaşma,
yüce kurulumuzca bilinmektedir. Ben burada yalnız bu güne kadar yapılan
çalışmalar ile bunların sonuçlarını özetlemek isterim.

Efendiler, doğuda Trabzon'u, güneyde Adana'yı içine alacak büyük
Ermenistan'dan eser kalmamıştır. Ermeniler, gerçek sınırları içinde
bırakılmıştır. 1877 seferinde Türk vatanından zorla ayrılan Kars, Ardahan,
Artvin yeniden sancağımız altına alınmıştır. (Alkışlar) Kuzey Karadeniz'in
en güzel ve en zengin sahilleri üzerinde kurulmak istenen Pontus hükümeti,
taraftarları ile birlikte tümüyle ortadan kaldırıldı. (Alkışlar) Güneyde
etki alanlarına ayırarak ülkemizi parçalamak ümitleri kesin olarak kırılmış
ve ulusun kararlığı ve kahramanlığı karşısında, Türkiye'yi parçalamanın
hayal olduğu kabul ettirilmiştir. (Alkışlar) Türkiye'ye her medeni ülkenin
faydalandığı haklardan yararlanması sağlanmıştır. (Alkışlar) Yine güneyde
zenginliği ve yeteneği yönünden vatanımızın parlak ümitlerinden biri olan
Adana ve onun gibi birçok güzel şehirlerimiz, ezici düşman boyunduruğundan
kurtarılmıştır.

Batıda en bayındır yerlerimiz, İzmir ve Bursa gibi şehirlerimiz, Paşaeli ve
tarihi Edirnemiz ve dünyanın gözlerini üzerine çeken güzel İstanbulumuz,
tutsaklıktan ve düşman boyunduruğundan kurtarılmıştır. Bundan başka, biz
diğer uygar uluslar düzeyinden geride bıraktıran adli, politik, ekonomik ve
mali zincirler kırılmıştır, parçalanmıştır. (Bravo sesleri, alkışlar)

Efendiler, bu güne kadar sağladığımız zaferler, bize ancak ilerleme ve
uygarlık yolunu açmıştır. Yoksa ilerleme ve uygarlaşmaya henüz ulaşmış
değiliz. Bize ve çocuklarımıza düşen görev, bu yol üzerinde duraksamadan
ilerlemektir. (Bravo sesleri, alkışlar)

Şu konuyu hatırdan çıkarmamalıdır ki, bu kadar özverinin sonucunu elimizden
kaçırmamak için, geçen sıkıntı ve acıların bir daha geri dönmemesini
sağlayacak önlemlerin alınması, bizim için en önemli görev olmalıdır. Fakat
gerçek şu ki, bunun için kuru bir dikkat ve uyanıklık ile saf bir biçimde
korumaya çalışmak yeterli değildir.

Efendiler, yüzyıllar boyu süren bir kötü yönetimin bu nesile yüklediği
görev, sayılamayacak kadar çeşitli zorluklar getirmektedir. Bu nedenle
yapmaya zorunlu olduğumuz çok ve önemli işleri tam ve sonuç alıcı bir
sisteme bağlamak zorunluluğundayız. Belirli ve az araçla büyük işler
görmenin denenen tek yolu, kuvvetlerimizi dağıtmamak, var olan araçların
tamamına yakın bölümünü en önemli çabalarımız üzerinde toplamaktır.
Şüphesiz, gireceğimiz barış döneminde, bütçemizin verdiği imkanlar içinde,
ilk önce yeni Devletimizin geleceğinin yüce ve güçlü bir biçimde sonsuza
kadar sürdürülmesini sağlayacağız, fakat bunun için de göz önünde tutulması
gerekli bazı önemli konular vardır. Benim ilk aklıma gelen önemli nokta
güvenlik sorunudur.

Efendiler, hükümetin varlığının nedeni ülkenin güvenliğini, ulusun huzur ve
rahatını sağlamaktır. Bütün ülkede yerleşmiş bir güvenlik ortamı hüküm
sürmelidir.

Millet, sonsuz bir huzur ve güvenlik içinde rahat bulunmalıdır. Ülkemizin
herhangi bir köşesinde halkın güvenliğini, devletin birlik ve asayişini
bozmaya yeltenenler, devletin bütün kuvvetlerini karşılarında
bulmalıdırlar. (Alkışlar) Sonra efendiler...

Türkiye devletinin bağımsızlığı kutsaldır. O sonsuza kadar güvenlik ve
koruma altında olmalıdır.

Devletin bağımsızlığı ile, millet ve vatan varlığının koruyucusu ve tek
varlığı ise, Kahraman Ordumuzdur. Bu nedenle askeri kuruluşlarımızın özel
bir özenle düzenlenmesi ve yüceltilmesi en önemli konulardan biridir.

Efendiler, bu gün eriştiğimiz barışın sonsuz barış olacağına inanmak,
kesinlikle safdillik olur. (Çok doğru sesleri) Bu, o kadar önemli bir
gerçektir ki, ondan bir an bile ayrılmak, ulusumuzun tüm can güvenliğini
tehlikeye sokabilir.

Şüphesiz, haklarımıza, şeref ve onurumuza saygı gösterildikçe, karşılıklı
saygı göstermekte kusur etmeyeceğiz. Fakat ne var ki, zayıf olanların
haklarına yeterli saygı gösterilmediğini veya hiç saygılı davranılmadığını
çok acı deneylerle öğrendik. Bu nedenle efendiler, bütün olabilecek
olaylara karşı, gerekli konularla ilgili hazırlıklar yapmakta kesinlikle
gecikmeyeceğiz. (Bravo sesleri)

Efendiler,

Ülkenin iç ve dış güvenlik gerekleri tamamlanırken, adli kurallarımızın en
kısa sürede düzeltilmesine özel bir önem verilmelidir. (Çok doğru sesleri)
Bayındırlık, ekonomi ve eğitim işlerinin ne kadar büyük önem taşıdığını,
bunların, ulusumuzun başarısını, refatı ve mutluluğunu sürdürebilmesi için
ne kadar ivedi ve vazgeçilmez unsurlar olduğunu kabul edersiniz.

Efendiler,

Millete karşı, yüklendiğimiz ve her biri başlı başına önemli olan diğer
bütün sorunları, pratik ve bilimsel kurallar içinde gerçekleştirmeye
çalışmamız hepimizin görevidir.

Dış ilişkilerimiz konusunda fazla bir şey söylemeye gerek görmüyorum. Bu
konudaki kararlı özelliğimiz dünyada bilinmektedir. Bütün komşularımızla ve
diğer devletlerle dost bir şekilde geçinmeye ve karşılıklı saygı ve
bağlılığa dayanan politikamızı sürdürmeye kararlılığımız kesindir. Ayrıca
şunu da açıklığa kavuşturmak isterim ki, barış dönemine gerçek bir
içtenlikle ve ciddi bir sükun isteği ile giriyoruz.

Yüce kurulunuzun dinlemek lütfunda bulunduğu bütün bu açıklamalarıma, izin
verirseniz birkaç söz daha eklemek istiyorum. (Buyurun sesleri)

Efendiler, bir an için ayrıntılardan soyutlanarak, vatan dediğimiz kutsal
varlığa genel olarak bakalım. Onun, yaşam için, uygarlık için
erişilebilecek her şeyden yoksun bir kara toprak alandan oluşan bir biçimde
bırakılmış olduğunu görürüz. Kara toprak alanın altında defineler ve
üstünde soyla ve kahraman bir ulus yaşıyor. (Sürekli alkışlar) İşte biz,
bütün bu uzun ve dayanılması zor mücadeleleri bu kutsal ata mirasının özgür
ve bağımsız sahibi olduğumuzu ve sonsuza dek olacağımızı kanıtlamak için
yapmış bulunuyoruz. Vatan ve milletin bağımsızlığı, dokunulmazlığı adına
yapmış bulunuyoruz. Bundan sonraki çalışmalarımızda da amacımız aynı
dokunulmazlık ile huzur ve güvenliğin sağlanması ve korunması olacaktır.

Buna dayanarak ülkemizi imar edecek, halkımızı mutlu kılacak ve yüksek bir
yaşam sağlayacağız. (İnşallah sesleri) Ümidimiz, kararlı oluşumuz ve
özellikle ulusumuzun ve yüce Meclisimizin göstereceği birlik ve beraberlik,
ilerleme ve uygarlık yolundaki çalışmalarımızda başarı alanı olacaktır.

Sayın arkadaşlar, Açıklamalarıma son vermeden önce hepinizi büyük bir
göreve davet etmek istiyorum. Geçirdiğimiz buhranlı günlerin onurlu
kahramanlarını hep birlikte kutsayalım. (Alkışlar)

Onlar arasında, savaş alanlarında düşman silahları ile göğüsleri delinmiş
mutlu kişiler olduğu gibi, yangınlarda, ateşlerde yakılmış talihsiz
çocuklar, kadınlar ve ihtiyarlar da vardır.

Onlar arasında namusları saldırıya uğramış sonsuza dek ağlayacak genç
kızlar da vardır.

Onlar arasında yurtlarını kaybetmiş aileler, evlatlarını gömmüş analar
vardır ve yine onlar arasında savaştaki namus görevini onurla yaparak bu
gün memleketlerine dönmüş gaziler vardır.

Onlardan şehitlik mertebesine erişenlerin ruhlarına fatihalar armağan
edelim.

(Ayakta fatiha okundu)

Efendiler, bu gün haklı olarak övünebileeeğimiz bütün başarıların sırrı,
yeni Türkiye devletinin yapısından gelmektedir.

Gerçekte, Türkiye devletinin, bu yeni yönetimi şeklinin dayandığı temeller,
nitelik yönünden kendinden önce gelen tarihi yönetim temellerinden
başkadır.

Bunu bir kelime ile belirtmek gerekirse diyebiliriz ki, yeni Türkiye
devleti, bir halk devletidir, halkın devletidir. Geçmiş dönemde ise bir
kişinin devleti idi, kişilerin devleti idi.

Bir ulusun dünyadan tümüyle silinmesi, bir ulusun insanlık topluluğundan
tümüyle yok edilebilmesi için Nuh tufanı kadar olağanüstü güç olayların
gerçekleşmiş olması gerekir. Fakat kişiler, kendiliğinden alçalmaya
mahkumdur. Bu nedenle halk yönetimi ile kişi yönetimi arasında yaşam ve yok
olma oranları da bununla aynıdır. (Alkışlar)

Efendiler, dünyanın belirli uluslarını tutsaklıktan kurtararak egemenliğe
kavuşturan büyük fikir hareketleri, köhne kuruluşlara ümit bağlayanların ve
çürümüş yönetim şekillerinde kurtuluş arayanların amansız düşmanıdır.

Avusturya, Almanya, Rusya ve bu arada dünyanın en tutucu uygarlığına sahip
Çin İmparatorlukları bile o büyük fikir hareketinin yok edici vuruşu ile
gözlerimizin önünde devrilmiştir.

İşte efendiler, yeni Türkiye devleti de, dünyaya egemen o büyük ve güçlü
fikrin Türkiye'deki görüntüsü, gerçekleştirilebilmiş bir örneğidir.

Dünyanın sosyal ve politik durumundan doğan ve binlerce yıldır Türk
tarihinin gelişmesinin sonucu olan Devletimiz, sürekli ve kararlı olmanın
bütün nitelik ve şartlarını taşımaktadır.

Efendiler, bu şartların olumlu gelişmesini sağlamak konusunda kuruluşunuzun
başarılı olmasını büyük Tanrı'dan yalvarırım. (Sürekli ve şiddetli
alkışlar)

TBMM 2.Dönem 2.Yasama Yılı Açılış Konuşması 1 Kasım 1924

Büyük Millet Meclisinin Sayın Üyeleri,

Büyük Millet Meclisinin 6. çalışma yılına giriyoruz. Şerefli üyelerini
saygı ile selamlarım.(Teşekkür ederiz sesleri) Halk yönetiminin engellerden
arındırılması için yüce Meclisin kabul ettiği kanunlar, şimdiye kadar tam
anlamı ile büyük bir başarı ile uygulanmıştır.

Yüzyıllardan beri sürekli olarak gelişme yolunda ilerlemekte bulunan uygar
uluslar düzeyine çıkmaktan Türkiye'yi alıkoymuş olan engellerin ortadan
kalktığını Türk milleti büyük bir rahatlıkla anladı. (Bravo sesleri)

Hepimizin, halkın en küçük topluluklarında bile kendi gözlediğimiz ve
ilişkilerimizle ortaya çıkan bu gerçek, Cumhuriyet yolunda kazanılan
bilgilerin, küçük veya büyük herhangi bir engele karşı, ulusumuz
tarafından, kesinlikle korunacağının en inandırıcı kanıtıdır. (Bravo
sesleri) Kazanılan bilgilerin korunması şöyle dursun, Türk ulusunun
yeteneği ve kesin kararlılığı, Cumhuriyet, uygarlık ve yükselme yolunda
durmadan çekinmeden ilerlemektedir. (Alkışlar)

Efendiler,

Geçen yasama yılı içinde, ülkenin iç olaylarım özet olarak belirtmek için,
diyebiliriz ki; genel durum olağan ve durulmuş olarak devam etmiştir.

Cumhuriyetin, güvenliğin korunmasına verdiği önem, ülkenin her yanında
bütün vatandaşlarımızca anlaşılmış ve sürekli olarak artmakta bulunan
sonuçlar, halkın huzurunu sağlayabilecek dereceyi bulmuştur. Gerçi Hakkari
ilimiz içinde bazı Nesturi (Hıristiyan dininde bir mezhep) eşkıyasının
yaptığı ağır suçlar özel önlemleri gerektirmiş ise de, olay, halkın
güvenliğinin ve Cumhuriyetin saygınlığının gereği olan bir ivedilikle ve
kesin olarak çözüme ulaştırılmıştır. (Bravo sesleri)

Efendiler,

Erzurum ve Kars illerimizin bazı yerlerinde olan deprem üzülerek
söylüyorum, pek çok kayba neden oldu. Fakat felakete uğramış halkını
gösterdiği özveri, bütün ulusun gösterdiği ilgi ve şefkat ve Cumhuriyet
hükümetinin bütün araç ve gereçlerini yönelterek aldığı önlemler, acıyı
hafifletmiştir.

Diğer yandan değişim anlaşmaları ile anavatana kavuşan kardeşlerimizin,
birçok gereksinmeleri henüz sağlanamamıştır. Hükümetin ve yüce Meclisin
bunun için ivedilikle önlem alması gerekmektedir.

Sayın efendiler,

Uzun savaş yıllarından barış dönemine geçmiş olan büyük ordumuzun, geçen
yıl içinde gösterdiği dirlik ve canlılık özellikle kaydedilmeye değerdir.
Hiçbir zaman saldırgan olmayı düşünmemiş olan ve fakat daima haksız
saldırılara uğrayacağını düşünen bir millet ordusu olarak, ordumuz uzun bir
seferden sonra hemen diğer bir sefere başlayacakmış gibi, maddi ve manevi
hazır bulunmaktadır. (Alkışlar)

Efendiler,

Deniz kuvvetlerimiz, köklü ve önemli bir yenileştirmeye ihtiyaç
göstermektedir. Bu konuda, ilk önce özellikle seçkin elemanları çok iyi
yetiştirip, onlardan ülkenin acil gereksinmesinde yararlanmak ve bu arada
ülkenin gücü üstündeki hayallerden kaçınmak gereklidir. (Doğru sesleri)
Ülkenin korunmasından söz ederken, askerlik dünyasında önemli ve etkili bir
yeri olan hava kuvvetlerine yüce Meclisin özel ilgisini ve dikkatini
çekerim.

Efendiler, uygar devletlerin genel yönetiminde özellikle göze çarpan mali
durum, Cumhuriyet devrinde gözle görülür bir gelişme göstermiştir.

Maliyemiz, düzenli sağlam ve güvenli olma prensiplerini başarı ile
uyguladı. Bir borçlanmaya ihtiyaç görmeden, iç borçları düzenli olarak
ödemekteyiz. Dış borçlanmalara gelince, taahhütlerin yerine getirilmesi
doğaldır. Ancak antlaşma gereği olan başlangıç işlemleri, henüz görüşme
döneminde bulunmaktadır.

Maliyemiz, sayım vergisi gibi asırlık vergilerin düzeltilmesi için
başladığı ilk adımında, halka hemen rahatlık sağladı. Ülkenin başında, Orta
Çağın en acımasız derdi olarak bu güne kadar yürürlükte olan aşarın
kaldırılmasını, yüce Meclise önerebilecek mali duruma Cumhuriyet
yönetiminin bir yılda ulaşmış olması gerçekten sevinilecek ve övünülecek
bir olaydır. (Bravo sesleri) (Alkışlar)

Ticaret durumumuz, sürekli bir gelişimi sağlayabilecek durumdadır. Ülkenin
tarım ile kalkınabileceği konusunda geçen yıl alınan önlemler, genel olarak
hemen kendini hissettirmiştir. Gelecek yıllarda da tarımda bol ve verimli
sonuçlar sağlayabilecek önlemlerin alınması önemli devlet görevleri
arasında sayılmalıdır. (Alkışlar)

Efendiler, geçen yıl içinde bütün ülkede yaygın bir sağlık kuruluşunun
kurulması çalışmalarına başlanmıştır.

Günümüze kadar genel sağlık durumuna önem vermenin derecesi, bu yolda
uğraşı verdikçe daha belirgin olarak görülmektedir. Önümüzdeki yılda da
genel sağlık çalışmaları için önlemler almak özellikle gerekmektedir.

Hele sıtmaya karşı başlı başına bir uğraş dönemine girilmesi, yüce Meclisin
öngöreceği büyük işler arasında sayılmalıdır. Doğrusu bizim için nüfusun
korunması ve sağlık içinde bulundurulması ve çalışanların sağlıklı ve canlı
olmasını sağlayıcı önlemlerin en başında sıtma mücadelesi bulunmalıdır.

Sayın üyeler,

Eğitimde başlanılan genel ve temel reformların ciddi bir biçimde
sürdürülmesi gereklidir. Geçen yıl içinde, milli eğitim için konulan
kurallar çok değerli sonuçlar vermiştir.

Ülkede kurulmasını istediğimiz eğitim kuruluşlarının öğretmen ihtiyacı ve
yapıların nitelik ve nicelikleri düşünülünce, eksiklerin tamamlanması için
uzun yılların gerekli olduğu kabul edilir. Bununla birlikte, 8 ay kadar
kısa bir süre içinde yeni prensiplerin başarı ile uygulamaya konulduğunun
sonuçları ortadadır. Daha şimdiden, kadın ve erkek Cumhuriyet
öğretmenlerinin, öğretim kurumlarının yetiştirmekte oldukları öğrenciler
ile birlikte, gerçek bir kültür ordusu görünüşü gösterdiğine, ülkenin pek
çok yerinde ben kendim tanık oldum. Bu aydın kurulların, bulundukları
yerlerde öğrenim altındaki öğrencilerden başka doğrudan doğruya halk
üzerindeki çok verimli etkilerini büyük kıvançla anmak isterim. Bu durum
aynı zamanda, Cumhuriyeti koruyan ve gelişmeye istekli halkımızın, okulun
vereceği aydınlığa olan özleminin ve cahilliğe, bağnazlığa olan nefretinin
şiddetini de açıklayan en kuvvetli kanıttır. (Alkışlar)

Efendiler, adalet reformlarının yerinde uygulanması, işlemlerin
çabuklaştırılmasında ve yargıç görevinin değer ve saygınlığının artmasında
hemen etkisini göstermiştir. Gerçi, ülkede adli gereksinmelerin sağlanması
için, bütün kanunların yürürlüğe konması ve özellikle yeter miktarda yargıç
ve ikinci derecedeki adli memurların sağlanması uzunca bir zaman alacaktır.

Ancak büyük kanunlar yürürlüğe konuncaya kadar, acil değişiklikler ile,
genel hayatın bir an önce medeni temellere dayandırılması gerekmektedir. Bu
konuyu yüce Meclis özellikle göz önünde tutmalıdır.

Şunu da eklemeliyim ki, bu kez çeşitli devlet dairelerinden yüce Meclise
sunulan kanun tasarıları, genellikle ülke yönetiminin ivedilikle ihtiyaç
duyduğu kanunlardır.

Sayın efendiler, millet egemenliğini en gelişmiş biçimde ortaya çıkaran
Cumhuriyete kadar ülkede öngörülmemiş olan bayındırlık işlerinin geçen
dönemde verdiği sonuçlar, aynı yolda azimle ve durmaksızın yürünmesi
konusunda özellikle kuvvet ve cesaret vermektedir. Demiryolu ve yol
ihtiyacı ülkenin bütün gereksinmelerinin başında kendisini duyurmaktadır.
Hiçbir hayal ve teori peşinde koşup, aldanmaksızın ülkenin kaynakları ve
insangücü ile işi sürdürmek kesin olarak gereklidir. (Alkışlar) Halkımızın
ortak istek ve düşüncesinin de böyle olduğunu bizzat yakından öğrendim.
Ulusumuzun uygarlık yolunda gelişmesi için bütün devlet dairelerinde
öngördüğümüz maddi ve manevi bütün önlemler ancak tren ve demiryolları ile
gerçek olumlu sonuçlarını verebilir. (Çok doğru sesleri)

Uygarlığın bu günkü araçlarını, bundan da öte, bu günkü düşüncelerini
demiryolu dışında yayabilmek imkansızdır. Demiryolu mutluluk yoludur. Sayın
üyeler elde etmek ve artırmak ve her araç ile ulaşımı çoğaltmak bütün
girişimlerinizin üstünde, kararlı olarak amacımız olmalıdır. (Bravo
sesleri)

Sayın arkadaşlar, Cumhuriyetin başkenti olan Ankara için, bu yıl da yüce
Meclisin önlemlerine ihtiyaç olduğunu bildirmek gereğini duyuyorum.
Ankara'nın çağımıza uygun görüşme araçları ile donatılması ve şiddetle
ihtiyaç duyulan bununla ilgili yapıların inşası ivedi gereksinmelerimiz
arasındadır.

Hiç şüphe etmemelidir ki, Anadolu ortasında hızla kurulacak çağın modern
Ankara'sı, yüzyıllarca ihmale uğramış Türk vatanı için başlıbaşına bir
uygarlık merkezi, Türk Devleti için pek önemli bir dayanak olacaktır.
(Alkışlar, bravo sesleri)

Efendiler,

İzninizle dış politika durumumuz konusunda bir özet vermek istiyorum. Geçen
yasama yılında, Lozan barış antlaşması yürürlüğe konulmuştur. Bu şekilde
uzun savaş yıllarından sonra süregelmiş olan zor dönem ortadan kalkmış ve
Türkiye Cumhuriyeti ile antlaşma imzalayan devletler arasındaki ilişkiler
normal duruma girmiştir. Sonuca bağlanmamış sorunlar, antlaşmanın öngördüğü
doğal bir akışa bırakılmıştır. Musul ili için hak ve adalete uygun olarak
kabul edileceğini umduğumuz kararı beklemekteyiz.

İkinci olarak, statükonun korunmasında ortaya çıkan anlaşmazlığın Milletler
Cemiyeti Meclisi'nde geçici bir şekilde düzeltilmesi için başvuruda
bulunulduğu haber alınmıştır.

Fransa Cumhuriyeti ile geçen yıl başlarında ortaya çıkmış olan sınır olayı
ivedi olarak ortadan kaldırıldıktan sonra; iki cumhuriyet arasında yakın,
açık ve dostça duygular sevindirici bir biçimde gelişmektedir. (Alkışlar)

İtalya ile politik ve ekonomik ilişkilerimizin içtenlikle gelişme
gösterdiğini sevinerek bildiririm.

Eski dostumuz Rusya Sovyet Cumhuriyetiyle ilişkilerimiz dostluk
çerçevesinde her gün daha çok gelişmekte ve ilerlemektedir. (Şiddetli
alkışlar)

Cumhuriyet hükümetimiz, Rusya Sovyet Cumhuriyeti ile gerçek ve iyi
ilişkilerini geçmişte olduğu gibi, politik prensip saymaktadır. (Alkışlar)

Lehistan Cumhuriyeti ile ilişkilerimiz dostane bir şekilde gelişmektedir.

Sayın efendiler, geçen yasama döneminde onaya arz edilmemiş olan yeni
antlaşmalar, yüce Meclise sunulacaktır. Yüce Meclisin kabullerine sunulacak
olan bu antlaşmalar ile, Türkiye Cumhuriyetinin, Amerika, İspanya, İsveç,
Felemenk, Çekoslovakya devletleriyle resmi ilişkilerimizi yeni kurallara
göre kurmuş olacağını bilgilerinize sunarım. (Bravo sesleri)

İran ile ve Afgan ile ilişkilerimiz dostane olarak devam etmektedir.

Efendiler,

Lozan antlaşmasının kesinlik kazandığı andan başlayarak Türkiye
Cumhuriyeti, Milletler Cemiyeti ile resmen ilişki kurmuş oldu. Cumhuriyet,
Milletler Cemiyetine karşı güvenini belirtmiştir. Bu güvenin uygunluğunu,
gözleyeceğimiz adil kararlarını sağlayacağını ümit etmekteyiz. Şüphe yok
ki, tam bir Milletler Cemiyeti amacı, uluslar için güvenlik sağlayacak bir
unsur olacaktır.

Sayın üyeler,

Türk ulusu yeni yaşamında bütün ilerleme yollarına doğru büyük bir çaba ile
ilerlemektedir. Düşünceleri karışıklıktan arınmış ve temizlenmiş olarak
ülkeyi ve aileyi refaha kavuşturacak çalışma yönünde yürümek... İşte
milletin tek düşündüğü konu budur. (Bravo sesleri, alkışlar) Şimdiye kadar
ulusa yol göstericilik etmiş olan Büyük Millet Meclisinin, halkın uygarlık
ve gelişmeye olan şiddetli özlemi ve gereksinmesi konusunda uygun biçimde
yol göstericilikte bulunması önemli görevlerindendir. Her yılki
çalışmalarının özeti, Türk tarihinde birer övünme sayfası oluşturan Büyük
Millet Meclisinin yeni yasama yılında, yenilikler ve yükselme yolunda ışık
saçan eserlerle dolu olmasını dilerim. (Bravo sesleri, şiddetli ve sürekli
alkışlar)

TBMM 2.Dönem 4.Yasama Yılı Açılış Konuşması 1 Kasım 1926

ATATÜRK'ÜN TÜRKİYE BÜYÜK MİLLET MECLİSİNİN II. DÖNEM

4. Yasama Yılını Açış Konuşmaları

Millet Meclisi Tutanak Dergisi D. II, C. 27, Sa. 1

1 Kasım 1926

Büyük Millet Meclisinin sayın üyeleri,

Büyük Millet Meclisinin 8'inci çalışma yılına girerken, sayın üyeleri saygı
ve sevgi ile selamlarım. (Alkışlar) Bu yıl, soylu ulusumuzun layık olduğu
uygar düzeydeki yerini alabilmesi için Büyük Meclisin, bir iki yıldan beri,
onayladığı kanunların ve aldığı önlemlerin, genel yaşamımızda uygulamaları
ile geçmiştir. Bu uygulamaların olumlu etkilerini ve belirtilerini sevinçle
gözlemekteyiz.

Cumhuriyet ve uygarlığın başlıca, nimeti olan huzur ve güvenliğin
sağlanması ve doğrulanması için harcadığımız çabaların olumlu sonuçları
ortaya çıkmaktadır. Bunu onur duyarak anıyorum. Son yılların belli başlı
olayı olan Doğudaki irticanın gerektirdiği durumu düzeltici önlemler,
yerinde kararlar alınarak başarı ile uygulanmıştır. Bu önlemlerin
vatandaşlarımızın sosyal ve ekonomik yaşamları üzerinde, huzur ve refah
getiren etkileri şimdiden duyulmaktadır.

Sosyal yapımızın hiçbir olayını, hiçbir hastalığını yarım önlemlerle
uyuşturmak istemeyen ve buna alışmayan Cumhuriyet, giriştiği köklü reformun
ilk dönemini geçirmiş ve günden güne artan sonuçlarını alma dönemine
girmiştir. (Şiddetli alkışlar, bravo sesleri) Prensibimizin ve
yeteneğimizin esin verdiği ve gerçekte ülke gereksinmelerine uygun olan
eserleriyle ortaya çıkan yolumuzda kesin adımlarla yürümek azmindeyiz.
(Bravo sesleri, alkışlar)

Ülkemizin iç yönetimi, yalnız huzur ve güvenle değil, ekonomi ve
bayındırlık çalışmaları ile de kendisini gösterir. Genel olarak, yol yapımı
için gösterilen istek ve çabalar özellikle anılmaya değer.

Bu konudaki çalışmaları düzenlemek için genel ve özel yollar arasındaki
farkların giderilmesi gereğini duyuyoruz.

Genel ihtiyaç için, yürürlüğe koyduğumuz Yol Kanunu, Köy Kanunu, Borçlanma
Kanunu, İskan ve Mülki Teşkilat kanunlarının uygulamaları iyi sonuçlar
vermektedir.

Bu yıl sunulacak olan nahiye ve belediye kanunlarıyla ve eğitim vergisinin
düzenlenmesi ve düzeltilmesi ile, yüce Meclis modern ve uygar bir yükselme
düzeyi daha sağlamış olacaktır.

İskan politikamıza ve iskan önlemlerine vermiş olduğumuz önemin yerinde
olduğunu belirtmek isterim. Bu konuda her yıl alacağınız yeni önlemlerin
ülke geleceği için tam anlamı ile yararlı olacağına şüphem yoktur.

Genel reformlar içinde kabul buyurduğunuz medeni kanun, ceza ve ticaret
kanunları uygulamaya konulurken, yargıçlarımızın gösterdiği çabaları ve
uygun davranışları kutlarım. Kanunların, ulusun gerçek ihtiyaçlarına ve
içten gelen isteklerine ne derece uygun olduğu ortaya çıkmıştır.

Sayın efendiler, Türk ulusunun gelişmesine yüzyıllardan beri karşı koyan
engelleri kaldırmak ve genel yaşamımıza çağdaş uygarlığın kanunlarını ve
araçlarını getirmek için harcadığımız çabaların ulusun tümünün onayını
almış olduğu kesindir.

Aşırı isteklerini içinde gizleyen, ulusun esenliği yolunda tatmin edilmemiş
görünenlerin son çırpınma girişimleri, milli irade karşısında her zaman
yenilgiye uğramıştır. Ve uğrayacaktır. (Sürekli alkışlar)

Bu girişimlerin son belirtisi olarak ortaya çıkan suikast olayı, naçiz
şahsımıza olan ilişkisi dolayısıyla değil fakat, Türk ulusunun mert
yapısına yaraşmaması ve ulusu temsil eden onurlu, yüksek bir görevi,
saldırı yeri yapmayı düşünecek kadar soysuzlaşan gerici bir düşünce
göstermesi yönüyle üzüntüye neden olmaktadır.

Ancak, sayıları pek az ve alçak bir toplulukla sınırlı kalan bu düşünceye
karşı bütün ulusun candan gösterdiği nefret ve karşı koyma, Cumhuriyetin ve
Büyük Millet Meclisi kuruluşunun millet önünde ne derece kutsal olduğunu
kanıtlaması yönünden avunma ve övünme nedeni olmuştur. (Alkışlar)

Sayın üyeler, ulusumuzun yazgısına el koyduğundan beri, Büyük Millet
Meclisinin ilkesi, sosyal topluluğumuzun kaybettiği yüzyılları zaman
geçirmeden yerine koymak ve yöneldiği amaçlara güven ve huzurla varmak için
durumun gerektirdiği önlemleri duraksamadan almak, uygulamaktır.

Büyük Millet Meclisinin, son yıllarda çizdiği yönden, günden güne yapılan
yanıltmalar ve karışıklıklarla ulusumuzu saptırmak isteyenlere karşı
zorunlu olarak yürürlüğe koyduğu Takrir-i Sükün Kanunu (Huzuru yerleştirme)
bu prensibin eserlerindendir.

Bu kanunun, genel reformların iyi anlaşılması, olumlu biçimde uygulanması,
genellikle huzur ve kararlılığın sağlanması ve devletin etki ve şerefinin
yerleştirilmesi ve gerçekleştirilmesi konusunda ne derece faydalı olduğu
açıktır. Takrir-i Sükün Kanunu kötü davranışlara ve suistimallere karşıdır.
Düşünce özgürlüğünü ve basını asla kısıtlamadığı açıktır. Bu sınır içinde
uygulanmakta olan Takrir-i Sükün Kanununun ulusun hayatı için gerekli olan
huzur ve güvenliğin yenileştirme ve reformların korunması ve sağlanması
gibi önemli konular için, gerekli görülürse uygun bir süre daha yürürlükte
kalması, Büyük Millet Meclisince göz önünde bulundurulması ve görüşülmesi
gereklidir.

Sayın efendiler, genellikle ekonomimizde verimli bir gelişme görülmektedir.
Milli bankalarımızla, ticaret ve sanayi şirketlerinin sayı ve
sermayelerinin sürekli olarak artmakta olması, halkımızın ekonomik
hareketlerine ve izlenimlerine kanıt sayılabilir.

Kabotajın, bu yıl içinde yalnız ve bütünüyle Türk sancağına dönmesi fiilen
gerçekleşmiştir. Bu olayı övünerek anmak isterim. (Alkışlar)

Bu olay, yüzyıllar süren engellere karşı, ancak milli yönetimin
sağlayabildiği başarılardandır. (Alkışlar)

Demir sanayii kurmak ve demir madenleri işletmek için uzmanların çeşitli
alanlardaki incelemeleri olumlu sonuçlar vermiştir. Ereğli kömür bölgesi
doğusunda yeniden uygun nitelikli zengin kömür damarları ortaya
çıkarılmıştır.

Kömür üretimi bu yıl şimdiye kadar üretilen miktarın üstündedir. Bununla
birlikte, bu sonuç bizim amaçladığımız ve kaynaklarımızın sağlayabileceği
miktardan henüz çok uzaktır. Üretimi artırmak için sürekli olarak yeni
önlemler alınmaktadır.

Bu amaçla, yeni maden kanunu tasarısı yüce Meclise sunulmak üzere
hazırlanmış bulunmaktadır.

Vatanda büyük fabrikaların kurulması için genel ve övgüye değer çabalar
görülmektedir. Bu sosyal dönemde yeni sanayii özendirme kanunu ve yeni iş
kanunu yüce Meclise sunulacaktır.

Bir de Büyük Ekonomik Meclis kurulması için bir kanun tasarısı
hazırlanmaktadır.

Sayın efendiler, tarım alanında da bakanlık, şartlar ve elde bulunan
araçlarla çok fazla çaba ve faaliyet göstermiştir. Tohumların
hastalıklardan arınması ve tohumların ayıklanması, ağaçlara ve hayvanlara
gelen küçük böcekler ve hastalığın yok edilmesi için aldığı geniş ve etkili
önlemler sevindirici sonuçlar vermektedir. Ancak, ülkemizin bir tarım
ülkesi olduğu ve genişliği göz önüne alınırsa, bizim başlıca, güç ve gelir
dayanağımızın toprak olduğu ortaya çıkar. Cesaretle söylemeliyiz ki,
ülkemizin tarımsal alanda layık olduğu gelişmeyi sağlayacak bilimsel ve
pratik güce ve bilgiye sahip yetkili uzmanlarımız azdır.

Bu nedenle, tarımsal kuruluşumuzu, tarım okullarımızı, tarımsal
çalışmalarımızı bilimsel kurallar içinde özünden düzenleyecek önlemlerin
gerçek uzmanlar yardımıyla alınmasında karamsarlığa gerek olmadığı
düşüncesindeyim. (Bravo sesleri, Sürekli alkışlar)

Sayın efendiler, halkın yaşamı ve sağlığı konusunda üç yıldan beri belirgin
bir program içinde ve bütçemizin elverdiği oranda sürdürülen çalışmalar
sürdürülmektedir.

Ülkemizin çeşitli bölgelerinde sıtma ve diğer hastalıklarla savaş kurumları
genişletilmiş ve geliştirilmiştir. Sağlık çalışmalarından aldığım sonuçlar
olumlu ve sevindiricidir. Sağlık ve sosyal işlerin çeşitli bölümleri ile
ilgili ve meclisin gündeminde bulunan kanun tasarılarının kabulü, sağlık ve
sosyal kuruluşumuzda yeni gelişmeleri sağlayacaktır.

Efendiler,

Sağlık savaşı tarihinde ve ülkenin sosyal yardım tarihinde özel bir yer
kazanmış olan Türkiye Kızılay Cemiyetinin bu yıl içinde yerleri
değiştirilen vatandaşların sağlık, giyim ve yerleştirme işleri ile, ülkenin
sosyal ve doğal afetleri sırasında yaptığı değerli yardımları övgüyle anmak
isterim. (Alkışlar)

Kızılay'ın üye sayısının, ülkemizin sosyal durumu ile uygun bir düzeye
ulaşmasını ve bütün ülkede bu oranın sağlanmasını dilerim.

Sayın efendiler, demiryolu yapımı önemle sürdürülmekte ve gelişmektedir.
Şimdiye kadar yapımına giriştiğimiz hatlar dışında diğer hatların da
inşasına başlamak gereğini duyuyoruz. Ülke için önemli olan bu ihtiyacın
giderilmesi için hükümetçe ve yüce Meclisce yeniden önlemler alınması
gereğine inanıyorum. Bütçede demiryolu yapımı ile araç gereçlerin alımı
için ödenek artırılması ve özel kurumlarla anlaşma imkanlarının
araştırılması bu önlemler arasındadır.

Hükümet yapımlarından sonra bu yıl içinde Samsun, Çarşamba hattının
işletmeye açılmış olduğunu sevinerek söyleyebilirim.

Efendiler,

Her şeyden önce yetenekli ilkokul öğretmenlerinin ivedi olarak
yetiştirilmesi için sayısı az fakat araçları ve öğretim kurulu çok yeterli
olan büyük kuruluşlar kurmak ve bu kuruluşlarda yeter sayıda öğretmen
yetiştirmek konusunda, Büyük Meclisin almış olduğu kararın uygulanması
önemle sürdürülmektedir.

Ortaokullarımızda öğretim ve eğitimde ciddiyet, düzen ve disipline uyma
konularında memnuniyet verici bir değişim gözlenmiştir.

Ülkede öğretim ve eğitim temsilcilerini bilimsel ve bağımsız bir merkezden
yönlendirmek ve yöneltmek amacı ile düşünülen Talim ve Terbiye Dairesi
kurulmuş ve genel olarak öğretim programları ve kitapları üzerinde önemli
kararlar alınmıştır.

Bu yıl kurulan ve uygulamaya konulan eğitim müdürlükleri kuruluşunun pek
yararlı olacağını ümit etmekteyim.

Bütün eğitim kuruluşlarında uzmanlardan yararlanmak konusundaki uygulamaya
gelecek yıllarda da geniş bir biçimde yer verilmesinde yarar vardır.
(Alkışlar)

Genel Eğitim Kanunu tasarısı bu yıl yüce Meclise sunulacaktır.

Sayın üyeler, dış politikamız öteden beri özlediğimiz barış ve dostluk
yolunda olumlu sonuçlarla gelişmektedir. (Alkışlar)

Rusya ile ilişkilerimiz kabulünüze sunulan güvenlik ve tarafsızlık
antlaşması ile tespit edilen temellere göre iyi ve samimi şekilde
yürümektedir.

Sınır belirlenmesi alışıldığı gibi, olumlu bir hava içinde sonuçlandı.

Yerleşme ve ticaret antlaşmalarının görüşmeleri çok ilerledi.

İran'la var olan yakın ilişkilerimiz kabulünüze sunulan antlaşma ile
aydınlanmış ve belirlenmiştir.

Bu antlaşma dolayısıyla bu komşu ülkede gördüğümüz rahat yaşam ve
gelişmelerin ve İran yönetim birliğinin güçlü ve sağlam temeller üzerinde
kurulması için İran vatanseverlerinin harcadıkları çabaların sonuçlarını
memnuniyetle gözlemekteyiz. (Alkışlar)

Afganistan ile ilişkilerimiz, bildiğiniz gibi, samimi bir şekilde
sürmektedir.

Suriye ve Irak ile sınır çizme çalışmaları başlamak üzeredir. Antlaşma, bu
sınırlar üzerinde tarafların özellikle güvenlik ve iyi komşuluk
ilişkilerini sağlayacak bir biçimde yapılmıştır. Ümit ediyorum ki bu
amaçların gerçekleşmesi ve antlaşmanın dayanağı olan karşılıklı iyi niyet,
uygulamada da kendini gösterecektir. Bu durumun Fransa ve İngiltere ile
olan ilişkilerimizi de olumlu yönde etkilemesi doğal olacaktır.

Görüyoruz ki doğu komşularımızla ilişkilerimizde izlediğimiz ve
arzuladığımız davranış biçimi, her türlü gizli saklı işlerden arınmış
olarak birbirlerine karşı güven, huzur ve dostluk içinde gelişen açık ve
samimi bir yönde ilerlemektedir. (Sürekli alkışlar)

Yunanistan ile aramızdaki askıya alınmış sorunların sonuca bağlanması için
elimizden gelen her türlü kolaylığı gösterdik. Bu konuda açılan görüşmeler
ilerlemiştir. Yaklaşan sonucun, bu dönemde yüce kurulunuza arz olunacağını
ümit ederim.

Bulgaristanla yapılan ve kabul ettiğiniz barış antlaşması ve yerleşmesi
sözleşmesi yürürlüğe girdi. Bir ticaret anlaşması görüşmelerini
yapmaktayız.

(Sırp - Hırvat - Sloven), Romanya ve Amavutluk ile ilişkilerimiz normal ve
dostçadır.

(Sırp - Hırvat - Sloven) ile bir ticaret antlaşması görüşmelerini
yürütüyoruz.

Balkan komşularımızla iyi ilişkilerimizden söz ederken, şunu da eklemek
isterim ki, biz Balkanlarda ki huzur ve barış ile çok yakından ilgiliyiz.
(Bravo sesleri)

Batı ve Uzak Doğu devletleriyle var olan dostça ilişkilerimiz de imzalamış
olduğumuz antlaşmaların kabul ettiği temeller içinde iyi niyetle
yürümekteyiz.

İtalya ile suçluların kendi ülkelerine gönderilmesi ve adli dayanışma
antlaşması imzalanmıştır.

Fransa ile suçluların kendi ülkelerine gönderilmesi ve adli dayanışma
antlaşması imnzalanmıştır.

Fransa ve İtalya ile konsolosluk anlaşmasının görüşmeleri ilerlemektedir.

Almanya ile ticaret antlaşması ve ikamet sözleşmesi bitmiş bulunmaktadır.

Amerika Birleşik Devletleri ile geçici bir ticaret anlaşması imzaladık.
Hükümetimizce imza edilmiş olan antlaşmaların, bu yasama yılında yüce
Meclisin kabulüne sunulacağını ümit ederim.

Güney Amerika devletlerinden Arjantin ile imza edilen dostluk antlaşması
yüce Meclise arz olunacaktır.

Sayın efendiler, biz uluslararası ilişkilerde karşılıklı güven veren ve bu
güvene uymayı amaçlayan, açık ve buna sahip çıkan politikanın en sıcak
taraftarıyız. Düşüncemiz, bu konuda oluşan düzenleme ve önerilere karşı,
bunların bizim için de fiili ve gerçek bir güven sağlayıp sağlayamayacağı
konusudur. (Bravo sesleri)

Sayın efendiler, kara deniz ve hava kuvvetlerinin yücelmesi için harcanan
çabaların verimli sonuçlar vermekte olduğundan emin olabilirsiniz.
(Alkışlar)

Çalışmalarını yakından izlemekte olduğumuz Cumhuriyet Silahlı Kuvvetlerinin
maddi ve manevi alanlardaki güç ve değerinin, vatanın korunmasını ve ulusun
güvenliğini üstlenecek yüce bir durumda olduğunu kesin olarak
söyleyebilirim. (Şiddetli alkışlar)

Efendiler,

Vatandaşların kendi çaba ve emeklerinin sonucu olan Tayyare Cemiyetinin bir
yıllık çalışmaları ve başarıları övgüye değer. (Alkışlar)

Sayın üyeler, devletin mali durumuna duyduğunuz büyük ilginin önemi
üzerinde özellikle durmak isterim.

Geçen yılların açık bütçelerinin biriktirdiği zorluklara, Büyük Meclisin
1926 bütçesinde gerçek bir denge sağlamak için harcadığı çabalar ve
hükümetçe mümkün olan tasarruf yapılması ile göğüs gerilebilmiştir.

Gelecek bütçelerin, gerçek dengelerinin sağlanması için, geçen yıldan beri
izlenen güvenli yola uyacak biçimde yapılacağını kuvvetle ümit ederim.

Cumhuriyetin açtığı bayındırlık ve imar politikası ve Cumhuriyet
dokunulmazlığının gerektirdiği koruma araçları, gerçek bir bütçe içinde
ulusça ve hükümetçe ele alınacak ciddi bir tutumla sağlanabilir. Büyük
Meclisin, milletin hazinesinin durumunu kuvvetlendirmek için kabul ettiği
yeni gelir kanunlarından bu güne kadar sağlanan sonuçlar, bunlardan
beklenilen yararların sağlanabileceğini kuvvetle ümit ettirmektedir.

Yalnız yeni kanunların uygulanmasında karşılaşılan güçlüklerin düzeltilerek
giderilmesi gereklidir. Bu gereğe dayanılarak genel tüketim vergisinin
ticari ve ekonomik işlemlere zarar vermeyecek ve halkı rahatsız etmeyecek
bir şekle sokulması (Bravo sesleri) ve gelir vergisinde de ticaret ve
ekonomimiz için gerekli olan noktaların göz önünde bulundurulması ve götürü
verginin daha basit ve kolay alınabilir bir duruma getirilmesi zorunlu
görülmektedir. Bu prensipler göz önünde bulundurularak hazırlanacak kanun
tasarısının bu dönemde Büyük Millet Meclisine sunulması
kararlaştırılmıştır.

Aziz arkadaşlarım,

Bir üyesi olmakla övündüğüm Büyük Meclisin geçen üç yıllık çalışmaları,
büyük Türk Milletine sosyal, ekonomik ve uygar hayatta, arzu ettiği doğru
yolu bulmak ve göstermek çabaları ile geçmiştir. Şimdiye kadar sağladığımız
sonuçlar ve milletten gördüğümüz yardım ve coşku, reformların ve
çalışmalarımızın milletçe iyi karşılandığını göstermektedir.

Bu yeni yasama yılı, İkinci Büyük Millet Meclisinin tarihteki yerini
başarılı çalışmaları ile bir kat daha yüceltecektir.

Güvenle söyleyebilirim ki, bu yıl milletvekilliği görevimiz sona erip
milletin değerli emanetini kendisne geri vereceğimiz zaman, millet yolunda
maddi ve manevi bütün güç ve yeteneklerini kullanmış olmanın vicdani
zevkini almaktan mutluluk duyacağız. (İnşallah sesleri)

Efendiler, giriştiğimiz büyük işlerde ulusumuzun yüksek yeteneği ve yüksek
sağduyusu, başlıca yol gösterenimiz ve başarılarımızın kaynağı olmuştur.
(Alkışlar)

Bunu teşekkürlerimizle belirtirim. Bilerek veya bilmeyerek, isteyerek veya
istemeyerek kendisine zarar verenlere karşı kırgınlığı geçmeyen ulusumuzun,
kendi uğrunda önemli ve iyi çalışma gösterenlere karşı da sonsuz vefası ve
değerbilirliği devam etmektedir.

Bu büyük millet, istek ve yeteneğinin yöneldiği amaçları görmeye çalışan ve
görebilen evladının her zaman değerini bilmi ve korumuştur. (Alkışlar)

Bu kadar güvenilir bir içtenlikle çabalarını cömertçe harcayan vatan
evladı, her zaman verimli bir iş alanı bulacağına gerçekten inanmalıdır.

Büyük Türk Milletinin bir ferdi olarak, geleceğe, kendine inanarak huzur ve
güvenli bakarken onun refahını, onun mutlu olmasını dilerim.

Yüce Meclisin, bu refah ve mutluluğu sağlamak için yaptığı çalışmalarda
büyük başarılara ulaşacağına eminim. (Şiddetli ve sürekli alkışlar)

TBMM 3.Dönem 1.Yasama Yılı Açılış Konuşması 1 Kasım 1927

ATATÜRK'ÜN TÜRKİYE BÜYÜK MİLLET MECLİSİ'NİN III. DÖNEM

1. Yasama Yılını Açış Konuşmaları

Millet Meclisi Tutanak Dergisi D. III, C. 1, Sa. 4

1 Kasım 1927

Büyük Millet Meclisinin Sayın Üyeleri,

Türkiye Cumhurbaşkanlığına ikinci kez seçilmekle övünüyorum. Büyük bir
ulusun erdemini, yönünü ve uygun niteliklerini belirleyen
Cumrhurbaşkanlığının, benden ne kadar ağır ve ciddi görevler beklediğini
bütün yüreğim ve vicdanımla kavrıyor ve anlıyorum.

Büyük milletimizin, geçen yıllardaki gösterişsiz fakat ulus yararına olan
çalışmalarımızı yiğit ve onurlu bir biçimde övgüye değer bulan ve cesaret
verici bir anlam taşıyan bu yeni güvenini devlet ve ulusuma pek çok yararlı
görevler yaparak ödemeye çalışacağım. (Alkışlar)

Her şeyden önce, büyük Türk Milletine borçlu olduğum sonsuz şükranlarımı,
onun büyük meclisine hitap ederken söylediğim minnet ve şükran sözleri ile
belirtmeyi ve özetlemeyi kutsal bir görev sayarım.

Sayın üyeler,

İkinci kez Cumhurbaşkanlığı dönemine erişmekten duyduğum onur, özellikle
Cumhuriyetin mutluluğa ve yükselmeye aday yeni bir döneme erişmesinden
kaynaklanmaktadır. Bağımsızlık, milliyetçilik ve başarı temellerinden doğan
ve gelişen Cumhuriyet, dört yıl içinde kararlı reformları ve gelişmesi ile
ne kadar sağlam kurallara dayandığını ve aziz Türk Milletinin nasıl candan
aradığı bir devlet biçimi olduğunu ğösterdi ve kanıtladı. (Alkışlar)

Her kuralı değiştirmede kararsız zihinlende oluşabilecek kuşkular geçen
yılların ürünleriyle büsbütün ortadan kalkmış ve Türk Milleti böylece içte
ve dışta güçlü ve yerleşmiş bir devlete sahip olmuştur.

Cumhuriyetin yeni dönemine bu şartlar altında kavuşmuş olmamız
duygularımızı ve vicdanımızı kıvanç ve güvenle doldurmaktadır.

Sevgili arkadaşlarım,

Cumhuriyetin iç ve dış politikası, gelecekte de saygınlık, kuvvet ve
doğruluk ile ve Türk Milletinin bütün güçlerini onun zenginliği, mutluluğu
ve gelişmesine yöneltmesi ve bu konulara yoğun ilgi göstermesi ile
belirlenecektir. (Alkışlar, bravo sesleri)

Cumhuriyetin varlığına ve yönetimine ve ulusun yararına karşı olabilecek
içte ve dışta herhangi bir kötü niyete karşı, her an korumaya hazır
bulunmak, dışta dostluklara ve barışçı çalışmalara yardımcı ve vefakar
olmak ve içte vatandaşların güvenlik içinde çalışması ve gelişmesini
sağlamak yeni çalışma döneminde de gerçekleştirmeye çalışacağımız temel
amaç olacaktır. (Alkışlar)

Bu amaç için, Büyük Millet Meclisinin kendisini bekleyen yeni görevleri
gerçekleştirmek için ne derece geniş yetkilere sahip olduğunu da belirtmek
isterim.

Sayın üyeler,

Büyük Millet Meclisi, Türk Milletinin yüzyıllar süren arayışının bir özeti
ve onun kendi kendisini yönetme bilincinin canlı bir örneğidir. (Alkışlar)

Türk ulusu, yazgısını Büyük Millet Meclisinin olgun ve vatansever eline
sunduğu günden başlayarak karanlıkları sıyırıp kaldırmış ve ümitleri boğan
acılardan, ulusların gözlerini kamaştıran güneşler ve zaferler çıkarmıştır.
(Alkışlar)

Üçüncü Dönem Büyük Millet Meclisinin birinci yasama yılının, yardım ve
çabalarınızla, Türk Mlilletine yaraşan ve uygun olan çalışmaların yüksek
bir aşamasını daha gerçekleştireceğine sarsılmaz güvenimiz vardır.

Geleceğe yönelik bakışlarınız güven dolu olarak, Büyük Millet Meclisinin
saygıdeğer üyelerini selamlar ve naciz bir ferdi olmakla gurur duyduğum
büyük Türk Milletine mutluluklar ve ona hepimiz için seçkin ve beğeni
taşıyan hizmetler dilerim. (Şiddetli alkışlar)

TBMM 3.Dönem 2.Yasama Yılı Açılış Konuşması 1 Kasım 1928

ATATÜRK'ÜN TÜRKİYE BÜYÜK MİLLET MECLİSİ'NİN III. DÖNEM

2. Yasama Yılını Açış Konuşmaları

Millet Meclisi Tutanak Dergisi D. III, C. 5, Sa. 2

1 Kasım 1928

Büyük Millet Meclisinin Saygıdeğer Üyeleri,

Büyük Millet Meclisinin üçüncü dönem ikinci yasama yılını açıyorum. Şu anda
yeni bir çalışma isteği ile dolu olan ulusumuzun, çaba ve gücüne dayanarak
ona güveniyoruz. Aziz arkadaşlarımı bu canlı duygularla selamlamaktan onur
ve huzur duyuyorum. (Şiddetli alkışlar)

Geçen yıl, ülkenin iç işlerinde güven ve huzur yönünden yeni bir gelişme
dönemi yaşanmıştır. Genelde, vatandaşların normal yaşamlarını inciterek
herhangi bir politik veya idari aksama olmamıştır. Tam tersine doğal
aksamaların bazı bölgelerimizdeki zararlı etkileri, vatandaşlarımızın
tutumunun binbirini anlayan, birbirine destek olan sosyal dayanışması ile
önemli biçimde hafifletilebilmiştir.

İzmir bölgesindeki ve son günlerde Kalecik'teki depremlerde bu soylu
gösteriye tanık olduk. İlk günlerin verdiği korku kadar önemli olmadığını
sevinerek anladığımız Torbalı depreminin yol açtığı hasarı, vatandaşlar
cesaretle ve ivedi olarak giderebilecek bir güç göstermişlerdir. Kalecik
hasarının da etkileri ivedi olarak ortadan kaldırılmıştır.

Bazı illerimizde bu yıl uzun süredir devam eden kuraklıktan çok acı çektik
ve üzüldük.

Bir yandan ülkenin genel üretimindeki dengeleme, diğer yandan kurak
bölgelerde yoğunlaştırılan önlemler ve yardımlar, darlığın etkilerini
gereği gibi hafifletmiştir. Kızılay'ın gerek deprem gerek kurak bölgelere
yardıma koşma konusunda gösterdiği çabalar ve gerçekleştirdiği hizmetleri,
huzurunuzda, ulusumuzun önünde teşekkürle anmak isterim. (Sürekli alkışlar)

Geçen yıl içinde sayıları bir kat artmış olan Kızılay üyesi vatandaşların,
afet ve ihtiyaç duyulacak günler için nasıl iyi bir yardım hazinesi
hazırladıkları bir kez daha kanıtlandı. Bunun gibi Çocuk Esirgeme Kurumunun
gelişmesi için de genel ilgiyi çekmek isterim.

Doğu illerimizin bir kısmında kurulan genel müfettişlik, yerinde ve yararlı
olmuştur. Cumhuriyet kanunlarının güvenle sığınılacak tek yer olduğunun
anlaşılması bölgede huzur, gelişme için önemli bir başlangıç olmuştur. Yeni
çalışma dönemimizde gerek bu bölgede gerek ülkenin diğer bölgelerinde
toprağı olmayan çiftçilere toprak sağlamak sorunu üzerinde önemle
duracağınıza inanıyorum. (Alkışlar)

Hükümetin şimdiye kadar bu yolda süren çalışmalarına yeni önlemlerinizle
daha çok açıklık getirerek başarılı olmanızı dilerim.

Geçen yıl yeni esaslara göre kurduğunuz yeni bucak kuruluşları genel
yönetimde yararlarını hemen göstermiştir.

Bütün ülkemizi yeni, tam kuruluşlu bucaklarla kaplamak amacına bu yıl
içinde mümnkün olduğu kadar yaklaşmak gereklidir.

Anavatana kavuşarak değiştirilen ailelerin yerine yerleştirilen
vatandaşların, yerleştirilmeleri ve mülk edinmeleri ile ilgili işlemlerinin
artık sonuçlandırılmasında, çalışmaların artırılması ve çabuklaştırılması
için hükümetçe önlemler alınması gereklidir.

Belediye işlerimizin yönetimini düzene koyacak kanun tasarısı bu yıl
sunulmuş olacaktır. Devletimizin başşehri olan Ankara'nın imarı için kabul
buyurduğunuz kanunun gerektirdiği hazırlıklarla uğraşılacaktır.

Sayın efendiler,

Adliyemizin işleyişi sürekli olarak bir gelişim göstermektedir. Modern ve
medeni kanunlar, vatandaşların gereksinimine yeterli mahkemeler ile
birlikte, özellikle bilgili hakimler temeline dayanan adalet düşüncemiz ve
kuruluşlarımızın geçen yılı övünçle anılabilir. (Alkışlar) Bu dönemde de
aynı hedeflere doğru yeniden gelişmeler sağlanacağını kuvvetle ummaktayım.

Ceza Muhakemeleri Usulü, Deniz Ticareti, İcra İflas kanun tasarıları bu
dönemde size sunulacaktır.

Öksüzlerin haklarını korumak için koyduğunuz önlemlerin bu günkü verimi
cidden sevindirecek bir sonuçtur. Eski adliye, eski düşünce ve eski
usullerden üç yıl önce ancak üç yüz sekiz bin lira devralmış olan
Cumhuriyet, bu gün Emlak ve Eytam (Öksüzler.) Bankasına altı milyon iki yüz
yirmi bin küsur lira teslim etmiş bulunuyor. (Alkışlar)

Efendiler,

Dış politikamızda dürüstlük, ülkemizin güvenliği ve gelişmesinin
korunmasına önem verilmesi prensibi, davranışlarımıza rehber olmaktadır.
(Alkışlar) Önemli reform ve gelişmeler içinde bulunan bir ülkenin, hem
kendisinde hem çevresinde barış ve huzuru gerçek olarak arzu etmesinden
daha kolay açıklanabilecek bir konu olamaz. Bu samimi arzudan esinlenmiş
olan dış politikamızda, ülkenin korunması, güveninin sağlanması,
vatandaşların haklarının herhangi bir saldırıya karşı bizim tarafımızdan
savunulması konuları, özellikle göz önünde tuttuğumuz noktalardır. (Bravo
sesleri, şiddetli alkışlar)

Kara, deniz ve hava kuvvetlerimizi bu ülkede barış ve güvenliği
koruyabilecek bir durumda bulundurmaya bu nedenle çok önem veriyoruz.
(Alkışlar) Cumhuriyet hükümeti, uluslararasında güvenlik anlaşmalarının
imzalanması için özel bir çaba göstermektedir. Bize önerilen Kelloğ
Anlaşmasına katılmak için de aynı içtenlikle uygun görüşümüzü bildirdik.

Efendiler,

Geçen yıl içinde dostumuz Afganistan'ın kıymetli hükümdarları kral ve
kraliçe hazretleri ziyaretleriyle bizi sevindirdiler. Sayın Kral ve
Kraliçe, ülkemizin her yönünde gerçek sevgi gösterileriyle karşılanmış ve
misafir edilmişlerdir. Türk topluluğu içinde bıraktıkları değerli anıları
her zaman hatırlayacağız. Kral hazretlerinin cesaretli reformları,
dostlarının ilgisini çekmekte ve tam başarı sağlayacağı inancını
vermektedir. (Alkışlar)

Bu yasama döneminizde hükümetin yazın imza ettiği anlaşmalar size
sunulacaktır. Bunlar arasında, Afganistan ile eskiden var olan antlaşma
hükümlerine daha fazla işlerlik sağlayacak esaslara göre hazırlanan yeni
antlaşma ve ekleri de bulunmaktadır. İran ile ilgili dostça ilişkilerimizi
geliştireceğine inandığımız protokolleri sevinçle kabul edeceğinize eminim.

İtalya ile imzalanan antlaşmanın ise iki ülke arasındaki güven havasım
desteklemesi ve iki komşunun, karşılıklı samimiyetlerini göstermeleri
yönünden övgüyle karşılanacağına ve kabul edileceğine inanmaktayım.
Dostumuz Sovyet hükümeti ile imzalanan yeni anlaşmalar sınır halkımızın
ilişkilerini düzenlemektedir. Efendiler, geçmiş dönemden devraldığımız
borçlarla ilgili anlaşmayı da hükümet sizlere sunacaktır. Bu anlaşmanın iyi
şartlarla gerçekleştirildiğini ve ülke gücünün bu yükü sarsılmadan
kaldırabileceğini düşünmek ve savunmak kolay değildir. (Bravo sesleri)
Borcu ve kredi kurumlarını tanımak konusundaki milli ve manevi zorunluluk
bu anlaşmayı size sunmamıza neden olmuştur. (Bravo sesleri) Askıdaki
sorunlarımızın birisi Suriye sınırında bir türlü kurulamayan güvenliğin
yerleştirilmesi, diğeri ise yerleri değiştirilmiş ve değiştirilememiş
vatandaşların hukukunu sağlayacak düzenlemelerin yapılabilmesidir.
Yıllardan beri birçok anlaşmazlıklara neden olmuş ve onaylara sunulmuş olan
bu sorunların pratik, gerçek ve kesin çözüme kavuşturulması bizleri içten
sevindirecektir.

Saydığımız açıklamalar dışında ilişkilerimiz genellikle normaldir.
Antlaşmaların, sözleşmelerin ve uluslararası iyi ilişki isteklerinin
düzenlediği çerçeve içinde dostluk ve ekonomik ilişkiler gelişmektedir.

Efendiler,

Maliyemiz için son yıllarda özenerek gereğine inandığımız gerçek bütçe
denkliğinin sonuçları ortadadır. Hazinenin bağlantıları ve ödemeleri
düzenli bir şekle girmiştir. Kullanma yönünden bütçenin dışında kalan eski
yüklerin de bütçe içinde düşünülmüş olması yönündeki eğilimin gelişmesi,
dalgalı borçların ödenme şeklinin düzenlenmesi, saptanması bu alanda yeni
bir gelişme olacaktır. Dalgalı borçlar tam olarak size sunulduğu zaman
Cumhuriyet maliyesinin durumunun ve geleceğinin ne kadar sağlam olduğu
iyice anlaşılacaktır. (Bravo sesleri, alkışlar)

Cumhuriyet dönemi kağıt parasının değiştirilmesi tamamlanmıştır. Cumhuriyet
Merkez Bankasının bu yıl içinde açılmasını uygun görmeniz yüksek ve önemli
başarılarınıza gerçekten övünülecek bir katkı olacaktır. (Alkışlar)

Efendiler,

Ekonomik önlemlerin başında saydığımız ulaşım çalışmaları önümüzdeki
yıllarda gözle görülür sonuçlar vermeye adaydır. Demiryollarımızın yeni
istasyonları ülkenin çeşitli köşelerinde adaletli dağılım içinde görülmeye
başlandı. (Alkışlar) Önümüzdeki yıl içinde Diyarbakır yönünde ve başka
yönlerde beş yüz kilometreye yakın yeni demiryolunun açılabileceğini
umuyoruz. Sivas'tan Erzurum'a gidecek demiryolu için de uğraşı vermek
zamanı gelmiştir. (Bravo sesleri, alkışlar) Bu yıl da yol yapımının iyi
sonuçlar verecek bir şekilde düzenlenmesi ve önemli uygulamaya konulması
gereklidir.

Bu ülkenin yollar için bu gün ayırdığı araçlarla daha çok iş
yapılabileceğini ümit ediyoruz.

Geniş bir su politikasının uygulanmasına başlanabilmesi gerçekten
gereklidir. (Şiddetli alkışlar) Ülkeyi tam anlamı ile yeni bir yaratıcılığa
kavuşturacak olan sulama işlerinin büyük ilginizle sağlanacağı kesindir.
Tarım ve ormanda yeni önlemlerle gelişmeye yarar sağlamanız yerinde
olacaktır. Sağlık uğraşısına gösterdiğiniz ilgi ve ülkede bu yolda elde
edilen sonuçlar bu çalışmaların genişletilmesini gerekli kılmaktadır. Bu
yıl Genel Hıfzısıhha Kanunu tasarısının Büyük Meclise sunulması
kararlaştırılmıştır. Genel olarak tarımda ve ülkenin hayvan varlığında
olumsuz etkilere karşı korunma ve karşı gelme, verimli önlemlerin
başındadır. Bir yandan korunma, diğer yandan hayvan ve bitki cinslerini
iyileştirmek için sonuna kadar uygulayacak önemli önlemler almak üretimin
çoğalmasına ve cinslerinin iyileşmesine yardımcı olacaktır. (Alkışlar )

Ülkede sanayie istek ve eğilim artmaktadır. Sanayi ve Maden Bankasının
sermayesini artırdığınız zaman sanayiciler daha çok korunmuş olacaktır. Bu
sorun üzerinde önemle durulacağına eminim.

Sayın üyeler, milli eğitim açısından durumumuz ve bu güne kadar yapılan
çalışmaların şonuçları bizi köklü önlemler alabilecek bir duruma
getirmiştir. Her yönde doğru hedefleri bulmuş olan milli eğitimimiz özel
çabalarınız, ilginiz ve hepimizin titiz çalışmaları ile kısa sürede büyük
sonuçlar vermeye adaydır.

Milli eğitimde hızla yüksek bir düzeye çıkacak bir ulusun yaşam savaşımında
maddi, manevi bütün güçlerinin artacağı kesindir. (AIkışlar) Eğitim
çalışmalarımız, ilk öğretimin genel ve zorunlu olmasını, ülkede eğitim
birliğinin sağlanmasını, orta öğretimin iyi araçlarla yoğunlaştırılması ve
kolaylaştırılmasını, ülkede mesleki öğretimin ilk ve orta derecesinden en
yüksek derecesine kadar sağlanmasını, yüksek öğrenim göreceklerin
artırılmasını ve bunların bu çağın gereksinmelerine göre yetiştirilmesini
hedef almıştır. (Alkışlar) Her yıl bu yönlerde önemli gelişmelerin
sağlandığını söyleyebiliriz.

Efendiler,

Büyük Türk Milletinin, evlatlarının yüksek bir eğitim ve yeterlilik sahibi
olması için harcadığı çaba ve emekler az değildir. Özel ve genel
yönetimlerden milli eğitime ayrılan ödenekler, çeşitli bakanlıkların orta
ve yüksek öğretim için yaptıkları çalışmalar, gücü olan ailelerin, genel ve
özel yönetimlerin Avrupa'da eğitim için yaptıkları yardımlar eğer ülkede
resmen sorumlu olan yetenekli ilgililerin izlemi ve gözetimi altında
toplanırsa, alacağımız sonucun çok daha büyük ve geçireceğimiz gelişme
sürecinin çok daha kısa olacağı kesindir. (Alkışlar) Bu çalışmaların
hükümetçe ve Büyük Millet Meclisince kendilerine uyan bir önemle
incelenerek acele yapılması kaçınılmaz olmuştur.

Değerli arkadaşlarım, her şeyden önce her gelişmenin ilk yapı taşı olan
soruna değinmek isterim. Her şeyden önce büyük Türk Milletine, onun bütün
emeklerini verimsiz duruma sokan zor yolun dışında kolay bir okuma yazma
anahtarı vermek gereklidir. (Sürekli alkışlar) Büyük Türk Milleti,
bilgisizlikten az emekle kısa yoldan ancak kendi güzel ve asil diline kolay
uyan bir araçla kurtulabilir. (Alkışlar) Bu okuma yazma anahtarı ancak
Latin aslından alınan Türk alfabesidir. (Alkışlar) Basit bir deney Latin
aslına göre hazırlanmış Türk harflerinin, Türk diline ne kadar uygun
olduğunu, şehirde ve köyde yaşı ilerlemiş Türk vatandaşlarının ne kadar
kolay okuyup yazdıklarını güneş gibi ortaya çıkarmıştır. (Alkışlar)

Büyük Millet Meclisinin kararıyla Türk harflerinin kesinlik kazanması ve
kanunlaşması, ülkemizin yükselme çabalarında başlı başına bir geçit
olacaktır. (Bravo sesleri, alkışlar)

Milletler topluluğuna aydın ve yetişmiş büyük bir ulusun dili olarak
girecek olan Türkçeye bu yeni canlılığı kazandıracak olan Üçüncü Büyük
Millet Meclisinin yalnız ölmez Türk tarihinde değil, bütün insanlık
tarihinde seçkin bir yeri olacaktır. (Sürekli alkışlar)

Efendiler,

Türk harflerinin onaylanması ile hepimize, bu ülkenin vatanını seven bütün
yetişkin evlatlarına önemli bir görev düşüyor; bu görev milletimizin hep
birden okuyup yazmasını sağlamak için gösterdiği güçlü istek ve aşka
katkılarınızla yardımcı olmaktır. Hepimiz, özel ve resmi hayatımızda
karşılaştığımız okuyup yazma bilmeyen erkek kadın her vatandaşımıza
öğretmek için istek göstermeliyiz. Ulusumuzun yüzyıllar boyunca
gerçekleştirilemeyen bu ihtiyacını birkaç yıl içinde tam anlamı ile
sağlamak, yakın gelecekte gözlerimizi kamaştıran bir başarı güneşi
olacaktır. (Alkışlar) Hiçbir zaferin çizgileri ile karşılaştıramayacağımız
bu başarının heyecanı içindeyiz. Vatandaşlarımızı bilgisizlikten kurtaracak
yalın öğretmenliğin vicdanımıza verdiği sevk, varlığımızı doyurmaktadır.
(Bravo sesleri, sürekli alkışlar)

Aziz arkadaşlarım, yüksek ve ölümsüz eserinizle büyük Türk Milleti yeni bir
aydınlığa kavuşacaktır. (Bravo sesleri, şiddetli ve sürekli alkışlar)

TBMM 3.Dönem 3.Yasama Yılı Açılış Konuşması 1 Kasım 1929

ATATÜRK'ÜN TÜRKİYE BÜYÜK MİLLET MECLİSİ'NİN III. DÖNEM

3. Yasama Yılını Açış Konuşmaları

Millet Meclisi Tutanak Dergisi D. III, C. 13, Sa. 2

1 Kasım 1929

Büyük Millet Meclisinin sayın üyeleri,

Büyük Millet Meclisinin III. dönem 3. yasama yılını açıyorum. Büyük Millet
Meclisinin, her toplantı yılı bizim için yeni bir hayat ve çalışma
kaynağıdır.

Bu, verimli kaynağın karşısında bulunmaktan duygulanmış olarak sayın
arkadaşlarımı sevgi ve saygılarımla selamlarım. (Alkışlar, teşekkür ederiz,
sesleri)

Geçen yılı ülkemiz huzur ve güvenlik içinde geçirmiştir. Cumhuriyetin iç
politikası, vatandaşın yaşamını, hiçbir baskı ve saldırganlığın etkisinde
bırakmaksızın sağlayabilmektir. Bu politika dikkatle izlenmektedir. Bu
konuda Cumhuriyet jandarma ve polisinin görev ve özverisi yüksek övgümüze
değer. Bunu sevinerek belirtirim.

Ülkenin fikri ve ekonomik gelişmesi yönünden bir ilerleme alanı olmasına
çalışmak idealimizdir. (Alkışlar) Fakat bu gelişme, uygar ve milli
olmalıdır, sınırlarımız dışından etki almasını prensiplerimize uygun
bulamayız.

En yeni yasalarla donatılmış olan adliyemizin doğru karar verme yeteneği ve
adaleti uygulama konusunda gösterdiği dikkat, milletin huzur ve düzenini
korumaya yeterli güce sahiptir.

Geçen yıl ülkenin sağlık işlerinde önemli bir aksaklık görülmemiştir.

Sağlıkla ilgili gelişmelerin her türünü elden geldiğince, hızlı ve geniş
bir biçimde izlemek, başlıca amaçlardan biri olmalıdır.

İçişlerinde, tam kuruluşlu bucak teşkilatı artırılmalıdır. Bunu özellikle
önermek isterim. Yeni bucakların açıldığı yerlerdeki vatandaşlar, elde
ettikleri kolaylıktan dolayı sevinmektedirler.

Diğer yandan bazı illerin özel idare bütçelerindeki ödemelerde
düzensizlikler görülmektedir. Bu düzenin tek çaresi özel idare bütçelerinin
hayalden uzak, gerçeğe uygun gerçek hesaplara dayandırılmasıdır. (Alkışlar)

Hükümetin bu konuyu denetimde bulundurması zorunludur. Meclisinizin en
büyük eseri olan Türk harfleri, ülkenin genel yaşamına tam anlamı ile
uygulanmıştır. İlk zorluk, ulusun amaca ulaşma isteği ve uygarlığa olan
sevgisi nedeniyle kolaylıkla yenilmiştir. Millet okulları normal öğretim
dışında kadın ve erkek, yüz binlerce vatandaşın aydınlanmasına hizmet etti.
(Alkışlar) Bu okulların daha fazla çaba ve istekle sürdürülmesi gereklidir.

Cumhuriyetin kara, deniz ve hava kuvvetleri her konuda değerli takdirinize
ve güveninize layıktır. (Şiddetli alkışlar) Bunu tam ve kesin bir inançla
söyleyebilirim. (Alkışlar)

Milletin sayın vekilleri,

Dışişlerinde dürüst ve açık olan politikamız özellikle barış düşüncesine
dayanmaktadır. (Alkışlar) Uluslararası herhangi bir sorunumuzu barış yolu
ile çözümlemeye çalışmak, bizim yararımıza ve düşüncelerinize uygun bir
yoldur. Bu yol dışında bir öneri ile karşılaşmamak için güvenlik prensibine
ve onun dayanaklarına çok önem veriyoruz. (Alkışlar) Uluslararası barış
havasının korunması için Türkiye Cumhuriyeti, gücü içerisinde herhangi bir
görevden geri kalmayacaktır.

Sayın arkadaşlarım,

Ülke ekonomisi bütün dikkat ve çalışmalarımızı özellikle üzerine
çekmektedir.

Tarımda, geçen üretim yılında, bazı bölgeler doğal etkenlerden çok miktarda
zarar gördü, bununla birlikte durum, önceki yılın darlığına oranla
genellikle normale yaklaşmıştır, denilebilir. Zirai enstitülerin bir an
önce kurulmasına önem veriyoruz. Bu yıl zirai kooperatif kuruluşlarına
başlanmış olması, özellikle sevindirici oluyor. Bu kooperatifleri ülkenin
her yönünde genişletmeyi gerekli buluyoruz. Bunun yanı sıra çiftçiye toprak
verme işi de, hükümetin sürekli izlemesi gereken bir durumdur. Çalışan Türk
köylüsüne işleyebileceği kadar toprak sağlamak, ülkenin üretimini
zenginleştirecek başlıca çareler arasındadır. (Alkışlar)

Ticaret alanında normal şartların sağlanması ve kuvvetlendirilmesi
sürdürülecektir. Bir yıl içinde kurulan Türk şirketlerinin temsil ettikleri
sermaye, on beş milyon lirayı geçmekte idi. Bu ve ticaret öğretimi için
görülen fazla istek, ticarette uyanışın güçlü bir kanıtıdır. Deniz
ticaretini ve özellikle deniz yolları yönetimindeki gelişmeleri sizlere
aktarmak benim için büyük bir zevktir. Deniz yollarını gerek deniz araçları
gerek fabrikaları ile kapsamlı bir biçimde kuvvetlendirmek gereklidir. Bu
konuyu dikkat ve ilgilerinize arz etmek isterim.

Yeni ticaret antlaşmalarının görüşülmesi ve sonuçlandırılması genellikle
iyi bir durum göstermektedir. Büyük ticaret ilişkilerimizi düzenleyen
antlaşmalardan birçoğu sonuçlandırılmıştır. Bunlar, bu dönemde
uğraşılarınıza başlıca konu olacaklardır. Yine bu dönemde ilgileneceğiniz
ekonomik kanunların önemi pek çoktur. İş Kanunu, yeni Maden Kanunu, Orman
Kanunu bunların başlıcalarıdır.

Sayın efendiler,

Büyük Millet Meclisinde son konuşmamızdan bu güne kadar geçen bir yıl
içinde ülkemize yeniden 445 kilometre demiryolu döşenmiştir. (Alkışlar) Bu
yıl içinde de yeniden 500 kilometre döşenilmesi kararlaştırılmıştır.
(Alkışlar)

Erzurum hattı ile ilgili teknik hazırlık işlemleri hızla sürdürülmektedir.

Mersin - Adana demiryolu, Devlet Demir Yolları işletmesine katılmıştır.
İnanç ve güven veren bu yolun rakamlar ve olaylarla birlikte anlatmak
gerekse, yeni açılan demiryollarının ilk yılları için gerekli işletme
masraflarını da içeren biçimde genel işletme, kendi kendini yönetmektedir.

Yol vergisi gelirinin tam olarak toplanması, bunun önemle izlenmesi
gereklidir.

Su işlerinin kuruluş etütleri yeni başlamıştır. Ekonomimizin ana
önlemlerinden olan, su işleri genel idaresinin teknik yetenek ve gücünün
çok sağlam biçimde tespit edilmesi gereklidir.

Mühendis ve fen memurlarını hızla daha çok sayıda ve daha yetenekli
yetiştirmek için yeni önlemler almak gereklidir.

Maliyemiz zor bir yılı başarı ile geçirmektedir. Dış borçların ve Anadolu
demiryolu taksitlerinin ödenmesi ve tedavül kanununun uygulanması, mali
bünyenin sağlamlığı ve bütçemizin gerçek ve düzenli olması nedeniyle
başarılmaktadır. (Alkışlar)

Yıllar boyu mali alanda süregelen reform, bu yılki çalışmalarımızda da yeni
konular bulacaktır. Ücretli memurların ücretlerinin düzenlenmesi, yeni
artırma ve eksiltme yasası bunlar arasındadır.

Büyük Meclise sunulması kararlaştırılmış olan askeri ve sivil emekli
kanununun önemi üzerinde de özellikle dikkatinizi çekmek isterim.

Devlet Bankasının kurulması ile ilgili kanun da Büyük Meclise sunulacaktır.

Sayın arkadaşlarım, verimli işlerle geçen çalışma yıllarınızdan biri daha,
önemli konularla sizi bekliyor, sizin için büyük başarılar dilerim, sizin
başarınız milletin mutluluğudur, esenliğidir. (Şiddetli sürekli alkışlar)

TBMM 3.Dönem 4.Yasama Yılı Açılış Konuşması 1 Kasım 1930

ATATÜRK'ÜN TÜRKİYE BÜYÜK MİLLET MECLİSİ'NİN III. DÖNEM

4. Yasama Yılını Açış Konuşmaları

Millet Meclisi Tutanak Dergisi D. III, C. 22, Sa. 2

1 Kasım 1930

Büyük Millet Meclisinin sayın üyeleri,

Yüksek kurulunuzu saygıyla selamlayarak yeni yasama yılınızı açıyorum.
Ülkede büyük reformlar ve yararlı çalışmalar ile seçkin bir yeri olan III.
Büyük Millet Meclisinin, önümüzdeki son yasama yılını da ulusumuzun birçok
ihtiyaçlarını sağlama çalışmaları ile geçireceğine eminim.

Sayın efendiler,

Geçen yılımız önemli olaylarla doludur. Yıllardan beri dış ülkeler de
beslenen karıştırıcı unsurların saldırı amaçları, bu yıl doğu illerimizde
vatandaşlarımızın huzurunu bozan olaylara neden oldu. Ayrıntılarını
bildiğiniz bu olaylar, vatan düşmanlarının umutlarını sonuçsuz bıraktı. Bu
sonuçları, vatandaşların Cumhuriyeti korumada gösterdikleri ilgi ve
duyarlılığa ve Cumhuriyet ordusu ile jandarmasının övüneceğimiz yetenek ve
cesaretine borçluyuz. (Alkışlar) Bu yüzden şehit olan vatandaş ve
askerlerimizi saygı ve minnetle anarım. (Alkışlar) Ordu ve jandarmamızı
yönetenlerin en az yükle vatanı dertten kurtaran önlemlerini, özverilerini
ve görev başında bulunan mülki memurlarımızın çalışmalarını teşekkürle
anıyorum. (Alkışlar)

Geçen olaylar, Cumhuriyetin gücünün sağlamlığını bir kez daha göstermiştir.
Bu olaylar, vatandaşların her türlü mutluluk ve huzurunun Cumhuriyet
kanunlarında belirlenen milli birlikte saklı bulunduğunu, vatandaşından
hiçbir kandırma ve kışkırtmanın etkili olmayacağını da anlatmıştır,
ümidindeyim. (Bravo sesleri, alkışlar)

Arkadaşlar, bu günlerde İzmir'de yer alan sel afeti bizi çok üzdü. Bu
afetin ölüme neden olması üzüntümüzü artırdı. Cumhuriyet hükümeti gereken
önlemleri büyük bir özenle almaktadır.

Arkadaşlar, geçen yıl içinde karşı durmak zorunda kaldığımız büyük olay da
milli para krizidir. Bu krizi karşılamak için alınan önlemlerin olumlu
olduğu görülmüştür. En önemli konu da ekonomik görüşe göre ulusun
uyanıklığı ve kendi yasama hakkına olan güvenidir.

189

Meclis ve hükümet tarafından alınan önlemler, özellikle bu konuda birleşir.
Bu gün, içinde bulunduğumuz durum mali ve ekonomik önlemlerin ve ölçülü
davranmanın özenle sürdürülmesini gerektirmektedir.

Efendiler,

Özellikle tarımla ilgili ülkelerde duyulan dünya çapında bir ekonomik kriz
vardır. Bu kriz doğal olarak bizim ülkemizi de etkilemiş ve ağırlığını
hissettirmiştir. Bu sıkıntı karşısında eşi görülmemiş çöküntü ve kurak
yıllardan sonra, vatanımızın gösterdiği yaşam ve dayanma gücü ancak Türk
Milletinin yapısındaki güç ve Büyük Millet Meclisinin önlemlerindeki
uygunlukla açıklanabilir. (Bravo sesleri)

Yıllardan beri alınan önlemlere önümüzdeki yıl daha geniş oranda ihtiyaç
olacaktır. Çok tutumlu bir yönetim şeklinin resmi ve özel bütün
işlemlerimize etkinliği olması gerekmektedir. (Alkışlar)

Bu nedenle, hükümet bütçeyi önemli tasarruflarla Büyük Meclise sunmuştur.
Vergilerde ayrıntılarını bildiğiniz değişiklik ve reform hem ödeyen için
kolaylıklar getirmiş olacak, hem de özellikle ekonomik kolaylıklar sağlamış
bulunacaktır. İşlemlerle ilgili vergiler üzerindeki düşüncelerimiz bu
konuyu sağlayacaktır.

Cumhuriyet Merkez Bankasının kurulması ve hisse senetlerinin vatandaşlara
sunulması pek yakındır. Ülkemize hem mali, hem ekonomik yönden büyük bir
destek olacak bu milli kuruluşa vatandaşların önemli ilgi
göstereceklerinden şüphemiz yoktur.

Osmanlı borçlarının ülkenin yaşam ve gelişmesini korkutmayan, adil ve
pratik bir biçimde ödemeye bağlanması için Cumhuriyet hükümetinin iyi
niyetle çalışma göstermesi doğaldır.

Ticaret antlaşmalarının görüşmeleri çoğunlukla sonuçlanmıştır. Ticari
ilişkilerinin genişlemesi için harcanan çabalar ülkenin ekonomik
gelişmesine şüphesiz dayanak olacaktır.

Efendiler,

Geçen yılın önemli olaylarından biri de Sivas'a trenin ulaşmasıdır. Bu
kadar zorluklar içinde vatanımızı daha fazla geliştirmeye ve
kuvvetlendirmeye dayanak olacak olan bu eserin gelecek Türk nesilleri
tarafından şükranla anılacağına eminim. (Şiddetli alkışlar)

Sayın efendiler,

Dış politikamızda barış ve iyi ilişkiler amacı, içtenlikle izlenecektir.

Uluslararası ilişkiler de dostluklara bağlı ve hiçbir ülkeyi karşısına
almayan açık ve dürüst düşünce biçimimizin gittikçe daha iyi anlaşılmakta
olduğunu ümit ederim.

Dışişleri Bakanımızın büyük komşumuz ve dostumuz Sovyet Rusya'ya olan
ziyaretlerinde gördüğü içten kabul bizi duygulandırdı. (Alkışlar) İki ülke
ilişkilerinin sağlamlığı bu nedenle de ortaya çıkmış oldu. Bu, gerçekten
sevindirici bir olaydır. Komşumuz ve dostumuz Yunanistan Başbakanının ve
Dışişleri Bakanının Ankara'yı resmen ziyaretlerini özel, bir önemle
anıyorum. (Bravo sesleri, alkışlar) Türkiye ile Yunanistan'ın yüksek
yararları, birbirlerine zıt olmaktan kaçınmaları gereğini .ortaya
çıkarmıştır. Bu iki ülkenin yakın bir dostlukla kendileri için güven ve güç
görmelerinde uygunluk vardır. (Bravo sesleri, alkışlar)

İki cumhuriyet arasında açılan yeni dönemin yeni temellerini antlaşmaya
bağlayan belgeler yüksek kabullerinize sunulmuştur.

Macaristan ile aramızdaki eski ve denenmiş dostluk, sayın başbakanlarının
resmi ziyaretleri ile açık bir önem ve değer kazandı. (Bravo sesleri,
alkışlar) Ülkelerimiz arasındaki iyi ve yakın ilişkilerin artarak
gelişeceğini ummaktayız.

Milletin sayın vekilleri,

Adliyemiz, siyasi çalışmalar içinde, vatandaşın güvenliği ve onurunu,
Cumhuriyetin asalet ve varlığını, hükümetin güvenilirliği ve etkisini
koruma yolunda yeni bir sınav geçirdi. Bunu önemle belirtmek isterim.

Adliyemizin güven duyduğumuz yüksek gücü sayesinde Cumhuriyet, yazgısı olan
gelişimi izleyecek ve çeşitli şekil ve kılıktaki saldırılara karşı
vatandaşın hukukunu ve ülkenin düzenini koruyacaktır .

Sayın arkadaşlarım,

Politik hayatımızda yeniden partilerin ortaya çıkması, ülkede belediye
seçimlerini izleyen yakın günlerde oldu. Bununla ilgili olarak dikkat
edilmesi gerekli gelişmelerin de tanığı olduk. Bu gözlemlerin verdiği
deneyden Türk Milleti, Cumhuriyetin geleceği ve gelişmesi için
yararlanacaktır. Politik alanda karşılıklı çalışmaların verimli gelişmesi
ancak vatandaşlar arasında düşmanlık yaratılmasına imkan verilmemesi ile
sağlanabilir. (Bravo sesleri, alkışlar) Bunun önlemleri, partilerin içine
girebilecek samimi olmayan ve gizli amaçları bulunan unsurların, kanun dışı
çıkarlar arayan amaçlı kişilerin, bütün ulusça lanetlenmeleri ve Cumhuriyet
prensiplerine göre kurulun partilerin, bu gibi kişilerin girişimlerinden
her zaman uzak kalmaya çalışmaları olarak gösterilebilir. (Bravo sesleri,
alkışlar)

Ülkede basın özgürlüğünün de demokratik bir yönetime yaraşır ağır
başlılıkla kullanılması konusunda daha önemli davranılacağını ümit ederim.

Özgürlüğün kötüye kullanılmasının neden olduğu çok büyük sıkıntılar çekmiş
olan bu ülkede, bu özene özellikle gerek olduğu düşüncesindeyim. (Bravo
sesleri, alkışlar)

Sayın efendiler,

Üçüncü Büyük Millet Meclisinin verimli ve yurtsever çalışmaları, bu yasama
yılı ile tamamlandıktan sonra yeni seçimlere gireceğiz.

Edindiğimiz deneyler, gelecek seçimlerde, vatandaşın oyunu güven içinde ve
rahatça kullanabilmesini sağlamak için yasal ve idari önlemlerin
geliştirilmesini ve partilerin doğru kararlar almasını ve uygun
davranışlarda bulunmasını gerektirmektedir. (Bravo sesleri, alkışlar)

Arkadaşlarım, ülkenin yazgısında tek yetki ve güç sahibi olan Büyük Millet
Meclisi, bu ülkenin düzeni için, iç ve dış güvenliğini sağlamak ve korumak
için en büyük güvencedir.

Büyük milli sorunlar şimdiye kadar ancak Büyük Millet Meclisinde
çözümlendi. Gelecekte de yalnız oradan kesin önlemler sağlanabilecektir.
(Bravo sesleri, alkışlar)

Türk Milletinin sevgi ve bağlılığı her zaman Büyük Millet Meclisine
yönelmiştir ve hep oraya yönelecektir. (Şiddetli ve sürekli alkışlar)

TBMM 4.Dönem 1.Yasama Yılı Açılış Konuşması 1 Kasım 1931

ATATÜRK'ÜN TÜRKİYE BÜYÜK MİLLET MECLİSİ'NİN IV. DÖNEM

1. Yasama Yılını Açış Konuşmaları

Millet Meclisi Tutanak Dergisi D. IV, C. 4, Sa. 3

1 Kasım 1931

Türkiye Büyük Millet Meclisinin sayın üyeleri,

Dördüncü Dönem Büyük Millet Meclisinin ilk yasama yılını açmakla
övünüyorum. Sayın üyeleri saygı ve sevgi ile selamlarım.

Yeni seçimlerden sonra yüksek Meclisin olağanüstü toplantılarında
oluşturduğunuz eserlerin, ülkenin genel yaşamına yararlı etkileri
ortadadır. Dünyayı kaplayan ekenomik krizin etkilerine karşı her yerde yeni
vergilerle önlem aranırken, Türkiye Büyük Millet Meclisi tersine bazı
vergileri indirmek gibi olağanüstü cesur bir davranışta bulundu. Vatandaşın
yaşamında önlemlerinizin iyi etkileri olmuştur.

Kamuoyunda huzuru ve yönetimde dengeyi sağlayan önlemleriniz de anılmaya
değer.

İç politikada oluşturduğunuz güven ve huzur ortamı, vatandaşların verimli
çalışmalarında rahatlık güven sağlamıştır. Cumhuriyet kanunlarına ve
Cumhuriyet güçlerine olan saygınlığın ülke için temel dayanak ve yerine
getirme gücü olduğu bir kez daha belirlenmiştir.

Sayın arkadaşlarım,

İçinde bulunduğumuz yılda, mali ve ekonomik genel bir krize karşı ulusların
çetin bir sınav geçirmekte olmaları özel olarak dikkati çekmektedir.

Bu sınavda Türk milleti, yaşamı, çalışmaları, az şeyle yetinmesi ve
özverisi ile övgüye değer bir güç göstermektedir. (Alkışlar)

Gelecek yıl da, uluslararası krizin sürmesi durumuna karşı hazırlıklı
bulunmak görevimizdir. Mali ve ekonomik durumu yakından izleyerek önlemleri
zamanında almak en önemli göreviniz olacaktır. (Bravo sesleri, alkışlar)

Çetin sınavlara başarı ile dayanan milli paranın gücünü ve milletimizin
uluslararası krize karşı yüksek değerlerinin özünü koruması, başlıca
amacımızdır. Bu uğurda ulusumuza vergi kararlılık ve özveriyi gerekirse en
yüksek düzeyde sağlamak kesin kararımızdır. (Bravo sesleri, alkışlar)

Özvarlığınıza ve millet gücüne olan güven, hükümette ve politikada dengeli
gidiş, tutumda ve özveride sarsılmaz bir kararlılık, devletin iç ve dışta
güvenlik ve huzura erişmesi, bu günün başlıca önlemleridir. Aslında bizde
var olan bu şartların yeri geldiğinde gereğine uygun bir biçimde ve
olgunlukla belirmesi zorluğa karşı koymak için güven verici ve etkili
olacaktır. Yüksek çalışmalarınızla Türk ulusu, iç yaşamında ve uluslararası
durumda dünyayı saran büyük zorluklara yeni bir güçle üstün duruma
gelecektir. (Şiddetli alkışlar)

Sayın milletvekilleri,

Dış politikamızın barışçı ve doğruluklu niteliği, geçen yıl içinde bir kez
daha görülmüştür. Yakın komşularımızla ilişkilerimizde samimiyet artmıştır.
Uluslararası alanda, her devletle iyi ilişkide bulunmakla olumlu sonuçlar
elde etmekteyiz.

Türkiye'nin güvenliğini amaçlayan hiçbir ülkeyi karşısına almayan bir barış
yolu izlemek, bizim değişmez prensibimiz olacaktır. (Bravo sesleri,
şiddetli alkışlar)

Başbakan ve Dışişleri Bakanının Yunanistan'ı ziyaretlerinin iki ülke
arasında değerli dostluk gösterilerine neden olması, özellikle dikkatimizi
çekti ve bizi sevindirdi. (Alkışlar)

Birbirleri ile davaları kalmadığını ve birbirleri ile iyi geçinmek
kararında bulunduklarını ilan eden iki ülkenin ilişkilerinde iyi sonuçlar
verecek gelişmeleri sevinerek desteklemek ve yardımcı olmak amacındayız.

Macaristan'la yapılan buna benzer ziyaretlerin iyi izlenimlerini özellikle
belirtmek isterim. Kardeş Macar milleti ile dostluk belirtileri her zaman
istediğimiz, gerekli bulduğumuz mutlu olaylar arasındadır. (Alkışlar)

Irak kralı hazretlerinin ve kıymetli bakanlarının ziyaretleri, ülkemizde
pek güzel hatıralar bıraktı. Irak'la olan ilişkilerimiz onurlu ve iyi
komşuluk yolundaki belirtilerin sürekli gelişmesi bizim samimi arzumuzdur.

Büyük dostumuz Sovyet Rusya sayın Dışişleri Bakanını Ankara'da kabul
etmekle memnun olduk. İki ülkenin deneyden geçmiş dostça ilişkilerini, aynı
güç ve samimiyetle sürdürmekte tarafların büyük yararları bulunduğu ve
içten arzularının gereğinden doğduğu bu nedenle de açıklanmış ve
belirtilmiştir.

Sayın efendiler,

Balkan ulusları arasında barış ve anlaşmayı amaçlayan her ulusun özel
kuruluşlarının çalışmalarını övgü ile anmak benim için özel bir zevktir.
(Bravo sesleri, alkışlar)

Türkiye, coğrafi durumu yönünden Balkanlarda barışın korunması ve
desteklenmesi konusuyla özellikle ilgilidir. Komşularıyla hemen hiçbir
davası ve anlaşmazlığı bulunmaması durumu Türkiye'nin dileklerindeki
samimiyeti ortaya koymaktadır.

Aziz arkadaşlarım,

Büyük Millet Meclisini yeni ve önemli vatan görevleri bekliyor. Yeni
çalışmalarınızın ve önlemlerinizin de büyük milletimizin yararına tam
anlamı ile uygun düşeceği konusunda şüphe yoktur. Vatandaşı olmakla gurur
duyduğumuz büyük Türk milletinin emanet ve yetkileri ile birlikte sevgi ve
yardımları da sizlerin yanınızdadır. (Sürekli alkışlar)

TBMM 4.Dönem 2.Yasama Yılı Açılış Konuşması 1 Kasım 1932

ATATÜRK'ÜN TÜRKİYE BÜYÜK MİLLET MECLİSİ'NİN IV. DÖNEM

2. Yasama Yılını Açış Konuşmaları

Millet Meclisi Tutanak Dergisi D. IV, C. 10, Sa. 3

1 Kasım 1932

Büyük Millet Meclisinin sayın üyeleri,

Büyük Millet Meclisinin 4'üncü döneminin 2'nci yasama yılını açıyorum. Yüce
milletimizin değerli vekillerini, saygı ve sevgi ile selamlarım. (Alkışlar)

Aziz arkadaşlarım...

Uluslararası politik, ekonomik bunalımlar nedeniyle uygarlığın çekmekte
olduğu sıkıntı ve acılar sürmektedir.

Politik bunalımın içyüzü, silahları bırakma konferansının zorluklarında
özel olarak gözlenebilir.

Ekonomik bunalım ise, uluslar arasında değişimin azalması ve daralması ile
alanını genişletmiş ve etkisini artırmıştır.

Bizim inancımızca uluslararası politik güvenliğin gelişmesi için, ilk ve en
önemli şart, ulusların hiç değilse barışı koruma fikrinde içtenlikle
birleşmleridir. (Alkışlar)

Biz, ekonomik güçlenmenin temelinin de, ancak her ulusun refah içinde
yaşamaya ve ilerlemeye hakkı olduğunu kabul eden bir düşünce ile ve bütün
ulusların birlikte çalışmalarıyla sağlanabileceği görüşündeyiz. (Alkışlar)

Sayın milletvekilleri...

Bütün ulusların güçlükle göğüs germeye uğraştığı zorluklar içinde ulusumuz
büyük canlılık, hükümetimiz yerinde davranış göstermektedir. (Alkışlar)

Komşularımızla ve bütün uluslarla ilişkilerimiz ciddi, içten, barış ve
güven fikrine dayalı olarak gelişmektedir. (Alkışlar)

Dostlar arasında dürüst bir durumun korunması bizim her zaman çok önem
verdiğimiz bir esastır. (Alkışlar)

Uluslararası ekonomik güçlüklere karşı, bu günkü duruma göre, koruma,
dengeleme ve gelişim için önlemler almaktayız. Karşısında bulunduğumuz her
imkandan yararlanmaya çalışıyoruz. Milli ekonominin ve paranın gösterdiği
güç ve sabit durum, alınan önlemlerin uygun oluşuna inandıracak
niteliktedir.

Bütçenin durumu, tahminlerin bu yıl gerçekleşebileceği konusunda güçlü
umutlar vermektedir. Muhakkak ki, dengeli bir bütçenin sağlanması, gelecek
yıla yönelik endişelerimizin yine özü olacaktır.

Aziz arkadaşlar...

Her zaman göz önünde bulundurduğumuz ana işleri, ara vermeden sürdürmek
zorundayız.

Demiryolu programının uygulanmasına devam edeceğiz. (Alkışlar)

Tarım alanında yenileme kuruluşlarını tamamlayacağız.

İhracat mallarımıza dış ülkelerde alıcı bulmak ve satışlarımızı çoğaltmak
için, her önlemi arayıp tespit etmek önem verdiğimiz konular arasındadır.
(Alkışlar)

Ulusal ihtiyaç ve yararımız için gerekli olan sanayi kuruluşlarının bir an
önce kurulması konusunda da önemle çalışıyoruz.

Sosyal hastalıklar ile uğraşım çalışmalarımızı artıracağız.

Milli kültürün her alanda açılarak yükselmesini Türk Cuınhuriyetinin temel
dileği olarak sağlayacağız. (Alkışlar)

Türk dilinin, kendi benliğine, aslındaki güzellik ve zenginliğine kavuşması
için, bütün Devlet kuruluşlarımızın dikkatli ve ilgili olmasını isteriz.
(Alkışlar)

Sayın arkadaşlar...

Ulusumuz her güçlük ve zorluk karşısında, durmadan ilerlemekte ve
yükselmektedir. (Alkışlar)

Büyük Türk milletinin, bu yoldaki hızını, her imkan ile artırmaya çalışmak,
bizim hepimizin en kutlu görevidir. (Sürekli alkışlar)

TBMM 4.Dönem 3.Yasama Yılı Açılış Konuşması 1 Kasım 1933

ATATÜRK'ÜN TÜRKİYE BÜYÜK MİLLET MECLİSİ'NİN IV. DÖNEM

3. Yasama Yılını Açış Konuşmaları

Millet Meclisi Tutanak Dergisi D. IV, C. 18, Sa. 2

1 Kasım 1933

Büyük Millet Meclisinin sayın üyeleri,

Büyük Millet Meclisinin dördüncü dönem üçüncü yasama yılını açıyorum.
Milletin sayın vekillerini derin saygı ve sevgilerle selamlarım. (Alkışlar)

Bu yıl Cumhuriyetin onuncu yılını kutlamakla mutluluk duyduk. (Alkışlar)
Ulusumuzun gösterdiği taşkın sevinçler, gönüllerimizi övünçle doldurdu.
Cumhuriyetin nimetleri ülkenin her bucağında canlandırıldı. Millet, geçen
on yıllık Cumhuriyet eserlerini, topluca gözden geçirdi ve gerçekten
sevinmeye ve övünmeye hakkı olduğunu gördü. (Alkışlar)

Arkadaşlar,

Geçen on yıl, gelecek dönemler için bir başlangıçtan başka bir şey
değildir. Bununla birlikte, eski dönemlerin tarihi karşısında Cumhuriyetin,
bu on yılı eşi görülmeyen bir diriliş ve göz kamaştırıcı bir ileri atılış
anıtıdır. (Alkışlar)

Sayın milletvekilleri,

Bu yasama yılında, ulusun engin gösterilerinin bize verdiği, geniş
esinlemelerle çalışmaya başlıyoruz. Karşılaşacağımız güçlükleri yenmek için
çalışmalarımızın ve özverimizin büyük olmasına azim ve irademizin sağlam
bulunmasına ihtiyacımız gittikçe daha çok olacaktır.

Ekonomik düzenimizin kurulması gerekliliği her gün daha kaçınılmaz ve ivedi
bir nitelik alıyor.

Gerçi, tarımsal ürünlerimizin cins ve miktarı üzerindeki gelişmemiz,
ulusumuzu oldukça rahat ve herhalde emin bir duruma sokmuştur.

Bütün fakülteler ile birlikte açılmış olan Yüksek Ziraat Enstitüsünün
yetiştireceği yüksek mühendislerin, ileride memlekete yararlı olacaklarına
şüphe yoktur.

Sanayideki girişimler de özendirecek ve cesaret verecek niteliktedir. Fakat
ülkeye çok gerekli olan sanayiin kurulması tamamlanmadıkça her yönden gönül
rahatlığı duymamıza imkan yoktur. Bu nedenle ülkemizin sınai kuruluşlarını
tamamlamak için bütün güç ve dikkatinizi çekmeyi yerinde buluyorum.

Efendiler,

Dünyanın ekonomik durumu henüz düzelme yönünde fazla ümit vermemektedir.
Mali durum, bu nedenle de büyük ilginizi çekecektir. Geçen yılki bütçe
tahminlerinin gelir durumunun tamamen gerçekleşmiş olduğu anlaşılmıştır.
Fakat, içinde bulunduğumuz yıl gelirlerinin nasıl gerçekleşeceği konusunda,
henüz karar verilecek kadar yeterli zaman geçmedi. Her halde bütçe
dengesinin korunma ve sağlanması için yüksek heyetinizin her önlemi almaya
özellikle önem vereceğine eminim. Açık bir bütçenin pek çok sakıncalarını
iyi bilen Büyük Millet Meclisinin dengeli bütçe için kesin kararlı
bulunması, Devletin mali ve hatta genel politikası için büyük güvencedir.

Arkadaşlar, üniversite kurulmasına verdiğimiz önemi açıklamak isterim.
Yarım önlemlerin verimsiz olduğuna şüphe yoktur. Bütün işlerimizde olduğu
gibi, milli eğitimde ve kurulan üniversitelerde de köklü önlemler almak
kesin kararımızdır.

Efendiler, uluslararası ilişkilerin geçen yıl içinde barış ve huzur
yönünden gelişmesi, dünyanın birçok kısımlarında rahatlatıcı bir görünüm
taşımamaktadır.

Uluslararası ekonomi ve silahları bırakma konferansından da şimdiye kadar
olumlu bir sonuç alınmamıştır. Ulusumuzun koruma araçlarına ve güçlerine
özel önem vermesi gereğini söylemek görevimizdir. (Alkışlar) Avunabiliriz
ki, barış ülküsü, bizim içinde bulunduğumuz yakın çevrede de sevindirici
gelişmeler göstermiştir. Türkiye Cumhuriyeti uluslararası barış ve
güvenliğin sağlanması için, kendi etkisi ve gücü olan alanda ve aynı
istekte olan devletlerle birlikte yararlı etkinliklerde bulunmuştur.
(Alkışlar) Londra'da imzalanan saldırganın tarifi antlaşması, ulaslararası
saldırmazlık düşüncesini belgeleyen diğer sözleşmelere bu konuda gerçek bir
canlılık getirmektedir. Büyük Millet Meclisinin bu önemli eseri övgüyle
karşılayacağı şüphesizdir. (Alkışlar)

Efendiler,

Bu yıl seçkin bir Sovyet heyetinin karşı ziyaretini kabul ettik. (Alkışlar)
Bu ziyaretin onuncu yıl bayramına rastlaması, iki ülke arasındaki
ilişkilerinin derin samimiyetini gösteren mutlu bir neden olmuştur.
(Alkışlar)

İki ülkenin zor zamanlarında kurulmuş olan, beş yıldır türlü sınavlardan
daha güçlenerek çıkmış bir dostluğun her zaman yüksek değer taşıdığı ve
uluslararası barış için değerli ve önemli bir etken olduğu da kabul
edilmelidir. (Alkışlar)

Balkanlarda ilişkilerimiz gelişme göstermiştir. Yunanistan'ın seçkin
başbakanını ve bakanlarını kabul ettiğimiz sırada dostluk anlaşması paktı
imzalandı. Başlıca hükmü, iki ülkenin ortak sınırlarını karşılıklı güvence
altına alan bu antlaşma, Yunanistan'la aramızda sürekli artan dostluk ve
güven bağlarının bir sonucudur. (Alkışlar) Bu antlaşma, denizde ve karada
yüksek yararları ve coğrafi bağları bu kadar birbirine girmiş olan iki ülke
için doğal ihtiyacın sonucudur. Bu antlaşma Balkanlarda da barışın ve genel
düzenin kuvvetli bir aracı olacaktır. (Alkışlar)

Bulgaristan'la dostluk ve güvenli ilişkilerimizin artırılması için, biz
bütün imkanları kullanmaktayız. İki ülke arasındaki tarafsızlık ve hakem
antlaşmasının uzatılmasını sağlayan bir protokol bakanlarımızın komşu
hükümeti ziyaretleri sırasında imzalanmıştır. Ekonomik ve politik
ilişkileri geliştirmek, Cumhuriyet Hükümetinin ciddi isteğidir.

Kendini tanıtmadan seyahat eden haşmetli Yugoslavya hükümdarı ile
buluşmamızı mutlu bir olay olarak kabul ederiz. (Alkışlar)

Balkanlarda barış ve huzur dileklerimizi iki ülke arasında iyi ilişkilerin
gelişmesini ve bir saldırmazlık antlaşması yapılması kararını belirten
konuşmalardan, uluslararası barış ve güvenlik ülküsü yararlanmıştır.

Romanya'nın değerli dışişleri bakanı resmi ziyaretini ve bu sırada iki ülke
arasında saldırmazlık ve hakemlik antlaşmasının imzalanmış olduğunu
sevinerek söyleyebiliriz. (Alkışlar)

Saldırganın tarifi antlaşması ile saldırmazlık ve saldırıya katılmama ve
saldırganı kınama fikirlerini belirten antlaşmaların ülkeler arasında
gerçek bir güven havası yaratmakta olduğuna şüphe yoktur.

Macaristan'ın seçkin başbakanı ve dışişleri bakanının ziyaretlerini büyük
bir içtenlik ve memnuniyetle karşıladık. (Alkışlar) İki ülke arasındaki
tarafsızlık ve hakem antlaşması da uzatılmıştır. Uluslarımız arasındaki
kardeşçe duygular bu mutlu nedenlerle coşkulu bir biçimde ortaya konmuştur.
(Alkışlar)

Sayın efendiler,

Balkanlarda ve Orta Avrupa'daki devletler arasında Türkiye Camhuriyeti,
ancak politikasının dürüst ve açık niteliği nedeniyle gerçek yerini
korumaktadır. (Alkışlar) Özen gösterilmesi gereken bu politikanın gereğini
dikkatle göz önünde bulundurmaktayız.

Türkiye Cumhuriyetinin diğer devletlerle ilişkilerinin, aradaki
antlaşmaların hükümlerine ve uluslararası dostluk gereklerine uygun olarak
genellikle iyi olduğunu söyleyebilirim.

Aziz arkadaşlarım, Büyük Millet Meclisinin bu yılki çalışma dönemi, önemli
konularla doludur. Birkaç yıldan beri milli ve uluslararası durumlar her
yıl, bir öncekine göre daha çok önem kazanmaktadır. Yüksek uzak
görüşünüzden ve karar verme yeteneğinizden ülke ve ulusumuz, inanç ve güven
içinde, yeni ve büyük yönlendirmeler beklemektedir.

Açmakta olduğunuz ikinci on yıllık dönemin ilk yılı, yeni bir azim ve güç
döneminin parlak bir örneği olacaktır. (Ayakta sürekli alkışlar, şiddetli
alkışlar, bravo, yaşa Gazi sesleri)

TBMM 4.Dönem 4.Yasama Yılı Açılış Konuşması 1 Kasım 1934

ATATÜRK'ÜN TÜRKİYE BÜYÜK MİLLET MECLİSİ'NİN IV. DÖNEM

4. Yasama Yılını Açış Konuşmaları

Millet Meclisi Tutanak Dergisi D. IV, C. 25, Sa. 3

1 Kasım 1934

Büyük Millet Meclisinin sayın üyeleri,

Büyük Millet Meclisinin dördüncü döneminin dördüncü yasama yılını açarken,
ulusun değerli vekillerine saygılarımı sunarım. (Alkışlar)

Geçen yıl içinde, yurtta çok gerekli işler görülmüştür. Dışişlerindeki
aralıksız çalışmalarımızda, genel politikamız, ulusal ülkümüze uygun olarak
yürütülmüştür. Bundan ötürü, Büyük Millet Meclisini ulus işlerine
gösterdiği özen, ulusumuzun canlılığı, gerçekten övünç ile anılmaya değer.
(Alkışlar)

Arkadaşlar,

Ülkenin ekonomik durumunu kuvvetlendirerek geliştirmek en önde tuttuğumuz
işler arasındadır. Onun için, sanayi programımızı durmadan yürütmekteyiz.

Tasarlanan fabrikalardan çoğunun temelleri atılmıştır. Hepsinin kurulup
işletilmesi için bilimsel ve mali gerekler yerine getirilmiştir. (Alkışlar)

Ülkenin en belirgin eksikliğini giderecek olan bu fabrikaları çok geçmeden
kurup işletmek, hükümetin en önde göreceği işlerden olacaktır.

Ticaret bağlılıklarımız, karşılıklı, denk anlaşma hükümlerine göre
yürütülmektedir.

Ekonomik sıkıntının ortaya çıkardığı yeni gelişmeler içinde, yeni ticaret
yöntemlerinin faydaları görülmüştür. Ancak, bir yandan da dış ticaretimizi,
yardımcı kurumlarla, doğru bilgilerle kolaylaştırmak yolları
araştırılmalıdır.

Arkadaşlar,

Bilirsiniz ki, dışarıya sattıklarımızın başlıcası, tarım ürünlerimizdir. Bu
yıl ürünlerimizden birçoğunun değeri geçen yıllara göre daha fazla
olmuştur.

Yapılan silolar da yurdumuzun üstün güzellikte olan ürünlerini piyasalara
tanıtmakta çok yardımcı olacaktır.

Bununla birlikte, tarım işine, ürünlerimizin arıtılmasına, bütün özeninizi
vermeniz çok yerinde olur.

Arkadaşlar,

Yurdun bayındırlık programı da büyük emekle durmadan yürütülmektedir.

Bu gün yapılmakta bulunan yeni demiryolları beş yüz kilometreyi
geçmektedir. Satın alınanlarla birlikte devlet elindeki demiryollarımız beş
bin kilometreyi geçer. (Şiddetli alkışlar)

Arkadaşlar,

Geçen yıl, bütçede izlenen tutumlardan, ölçülerden ayrılmayarak yürümeye
özenle çalışılmalıdır. Devlet gelirinin, sayıldığı gibi,
gerçekleştirileceği umulmaktadır. Türk parası sağlam değerini korumaktadır.
(Alkışlar) Hükümet bu politikaya çok önem vermektedir, bundan böyle de bu
politikadan ayrılmayacaktır.

Ergani borçlanmasının üçüncü bölümü de, bu yıl, beklenildiği gibi
kapanmıştır. Ulusumuzun, böylelikle hem devletin mali gücüne güvenini, hem
de bayındırlık politikasına verdiği önemi, bir kez daha göstermiş olması
övünülecek bir aşamadır. (Alkışlar)

Devlet işlerini, sağlam bir mali temel üzerinde kurmak için, Millet
Meclisinin gösterdiği uyanıklığı övgülerle anarım.

Ulusun, ulus gençlerinin, çocuklarının sağlıkları, sağlamlıkları,
gürbüzlükleri, üzerine düştüğümüz çok gerekli bir sağlık işidir. Sağlık ve
Sosyal Yardım Bakanlığının bu yönden bize kıvanç verecek biçimde çalışmakta
olduğunu görmekteyiz. (Alkışlar)

Kültür işlerimiz üzerine, ulusça gönüllerimizin titrediğini bilirsiniz. Bu
işlerin başında da, Türk tarihini, doğru temeller üstüne kurmak, öz Türk
diline, değeri olan genişliği vermektir. Bunun için candan çalışmanın
gerekli olduğunu söylemeliyim. Bu çalışmaların göz kamaştırıcı verimlere
erişeceğine şimdiden inanabilirsiniz. (Alkışlar)

Arkadaşlar,

Güzel sanatların tümünde, ulus gençliğinin ne denli ilerletilmesini
istediğinizi bilirim. Bu, yapılmaktadır, Ancak, bunda en çabuk, en önde
görülmesi gerekli olan Türk musikisidir. (Alkışlar) Bir ulusun yeni
değişikliğinde ölçü, musikide değişikliği alabilmesi, kavrayabilmesidir.

Bu gün dinletilmeye çalışılan musiki yüz ağartacak değerde olmaktan
uzaktır. Bunu açıkça bilmeliyiz. (Bravo sesleri, alkışlar) Ulusal ince
duyguları, düşünceleri anlatan, yüksek deyişleri, söyleyişleri toplamak,
onları genel son musiki kurallarına göre işlemek gerekir. Ancak bu düzeyde
Türk ulusal müziği yükselebilir, uluslararası musiki içinde yerini
alabilir.

Kültür İşleri Bakanlığının buna, değerince özen vermesini, kamunun da bunda
ona yardımcı olmasını dilerim.

Arkadaşlar,

Uluslararası politika, geçen yıl içinde korunma kaygısına düştü, bu yüzden
de bütün ülkeler de silahlanmaya hız verildi.

Cumhuriyet hükümeti de, bu nedenle bir yandan ulusal koruma gücünü
pekiştirmeye çalışırken, bir yandan da barışın sarsılmaması için ulusların
birlikte çalışmasına umut veren yoldan ayrılmamak uğrunda elinden geleni
esirgememiştir. (Alkışlar)

Cumhuriyet Türkiye'sinin, dostluklarına çözülmez bağlılığı, geçmiş
yıllarda, türlü durumlarda denemiştir. (Bravo sesleri, alkışlar) Ulusumuzun
dünyaca tanınmış özlülüğünün gereği de karşılıklı verilmiş sözü tutmaktır.
(Alkışlar) Bunun için ne kadar özenildiği, bundan böyle de özenileceği
bellidir.

Balkan antlaşması (Sürekli alkışlar) Balkan devletlerinin, birbirlerinin
varlıklarına özel saygı beslemesini göz önünde tutan mutlu bir belgedir.
(Alkışlar)

Bunun, sınırların korunmasında, gerçek bir değeri olduğu açıkça bellidir.

Ankara'da toplanmış olan Balkan antlaşma divanının verimli ve yerinde
çalışmalarını, ulusumuz sevgi ile karşıladı. (Alkışlar)

Arkadaşlar,

Ulusumuz, genel ekonomik, genel politik karışıklığı büyük olgunlukla
karşılamıştır. Kendine gösterilen yolun doğruluğunu anlamıştır, yeniden
çıkabilecek güçlükleri yenmeye de hazır olduğunu göstermiştir. (Bravo
sesleri, alkışlar)

Son belediye seçimlerinde oy kullanabilecek olanların, yüzde yetmiş
beşinden çoğu oylarını kullanmışlardır.

Ulusun, içerideki birliğinin hem belli, hem denenmiş olması, gelecek için
en büyük güvencedir. (Bravo sesleri, alkışlar)

Arkadaşlar,

Dördüncü Büyük Millet Meclisi ulus birliğinde, Devlet politikasında yüksek
çalışma değeri göstermiştir. Bu yasama yılındaki çalışmalarınız sırasında,
size gelecek ulus işleri içinde en doğru yolları bulup göstereceğinize
güvenimiz vardır. Toplantınız kutlu olsun (Sürekli alkışlar)

TBMM 5.Dönem 1.Yasama Yılı Açılış Konuşması 1 Kasım 1935

ATATÜRK'ÜN TÜRKİYE BÜYÜK MİLLET MECLİSİ'NİN V. DÖNEM

1. Yasama Yılını Açış Konuşmaları

1 Kasım 1935

Millet Meclisi Tutanak Dergisi D. V, C. 6, Sa. 2

Büyük Milletin yüce milletvekilleri,

Kamutayın beşinci dönemini açarken sizlere derin saygılarımı sunarım.
(Alkışlar)

Kamutay, uluslararası durumun çok önemli bir döneminde çalışmaya başlıyor.

Olaylar, Türk ulusuna iki önemli kuralı yeniden hatırlatıyor. Yurdumuzu ve
haklarımızı koruyabilecek güçte olmak... barışı koruyacak uluslararası
çalışma birliğine önem vermek... (Alkışlar)

Barışın bozulması nedeniyle üzüntü duymamak imkansızdır. Bu durumda bu
günkü ağır anlaşmazlıkların ortadan kalkması, uygar insanlığın başlıca
dileği olmalıdır. (Bravo sesleri, alkışlar)

Bizim barış ülküsüne ne kadar bağlı olduğumuzu, bu ülkünün güvenlik altına
alınmasındaki dileğimizin ne kadar köklü olduğunu açıklama gereği
görmüyorum.

Bu konuda çalışan Milletler Cemiyetinin deneylerden yararlanarak
prensiplerini geliştirmesi ve barışı korumak için gücünü artırması en üstün
arzumuzdur. (Bravo sesleri)

Sayın arkadaşlar,

İç yönetim kuruluşlarımızı, yurdun doğu bölgelerinden başlayarak
genişletmek gereğini duymaktayız.

Yeni iki genel müfettişlik ve yeni bazı illerin kurulması gerekli
görülmektedir. Bu arada Dersim bölgesinde önemli bir reform programının
uygulanması da düşünülmüştür.

İllerimizin sürekli denetimi ve ortak işlerinin bir elden yönetilmesini
sağlayan genel müfettişlerden birçok yararlar bekliyoruz.

Doğu illerimizin başlıca ihtiyacı, orta ve batı illerimize demiryolları ile
bağlanmaktır. Doğuya ilerleyen iki ana demiryolunun hızla bitirilmesini ve
bunları birbirine bağlayacak yollar dizisine şimdiden başlanmasını gerekli
görüyoruz.

İran - Türkiye transit yolunun yapılması özenle bitirilmelidir.

Liman ve sulama işlerinde zaman kaybetmeden yapılacak işler vardır. Sağlık
savaşının da yeni durumlara göre genişletilmesi zorunludur.

Saydığım bütün bu işleri, hükümetin kesin bir program içinde yürütmesini
bekleyebiliriz.

Üzerinde önemle durmak istediğim başka bir konuyu da açıklamak istiyorum.

Türk ülkesi içinde köylere varıncaya kadar küçük büyük bütün illerimizde
gelişme ve bayındırlık çalışmalarının sürdürülmesi önde gelen
amaçlarımızdandır. (Alkışlar)

Türke ev ve barınak olan her yer, sağlığın, temizliğin, güzelliğin, modern
kültürün örneği olacaktır. (Alkışlar)

Devlet kurumları yanında, doğrudan doğruya bu işlerle ilgili olan
belediyelerin bu görüş ve düşünüşle çalışmalarını istiyorum. Belediyelerin
Devlet merkezinde toplanışı bu işin sonucu değil, başlangıcıdır.

Bayanlar, baylar,

Endüstri programımız normal yoldadır. Bununla birlikte yurdun
endüstrileşmesine daha çok hız verilmesi ve yakın bir çağda, yeni bir
ikinci programa başlanması gerekliliğine dikkatinizi çekmek isterim.

Maden işleri yeni bir gelişme dönemindedir. Maden mühendislerimizi,
ihtiyaca yeter sayı ve değerde yetiştirme konusuna önem vermek gereklidir.

Kömür bölgelerinin rasyonel işlemesi için önlemler aramak da gereklidir.
(Alkışlar)

Bir de arkadaşlar, köylümüzün gelir düzeyinin yükselmesi önlemlerine daha
geniş ölçüde özenle devam edeceğiz. (Alkışlar)

Aydın saylavlar, kültür yapımızın, yeni ve modern temellere göre
kurulmasını durmadan sürdürüyoruz. Türk tarih ve dil çalışmaları, büyük
inançla beklenilen ışıklı verimlerini şimdiden göstermektedir.

Ulusal müziğimizi modern teknik içinde yükseltme çalışmalarına bu yıl daha
çok emek verilecektir.

Ulusal kültür için gerekli olduğu gibi, uluslararası ilişkiler yönünden
yüksek önemi olan radyo işine önem vermeniz çok yerinde olur.

Sayın arkadaşlar,

Maliyede, geçen yıl, cesaretle aldığınız önlemlerin ne kadar yerinde olduğu
belli olmuştur. Tuz ve şeker fiyatlarının düşürülmesi, halkı sevindirmiş ve
tüketimi artırmıştır.

Bu yıl, başka konularda da bu yönde önlemler alacaksınız. Hayvan vergisinde
ve bina değerlerinde indirim faydalı olacaktır. Arazi ve yapı vergilerinin
özel idarelere devri önemli reformlardan sayılacaktır.

Vergi indirimlerini Hazinenin karşılayabilmesi, ülke ekonomik gücünün
yüksekliği konusunda değerli bir belgedir. (Alkışlar)

Ekonomik kuruluş, teknik temeller üzerine yerleşerek yükseldikçe, yurdun
verimi çok daha fazla olacaktır. Ancak, bütün özenimizi vererek vatanın
kurumlaşma hızını artırmak gerekir. Uluslararası politikanın gidişi ulusal
koruma araçlarını artırmaya da gerek göstermektedir. Bunun mali önlemlerini
dikkatli ve doğru bir biçimde araştımnanızı dilerim.

Uçak filolarımızı oluşturmak için büyük ulusumuzun yüce duygularını
heyecanla anmak borcumdur.

Son uluslararası olaylar Türk ulusu için kuvvetli bir hava ordusunun ne
denli önemli olduğu konusunda bir kanıt olmalıdır.(AIkışlar) Çok emekle
kurduğumuz, canımızla korumaya ant içtiğimiz kutsal yurdun, havadan
saldırılara karşı güvenlik altında bulunması demek, bize saldıracakların,
kendi yurtlarında bizim de aynı zararları yapabileceğimize güvenimiz
demektir. (Şiddetli alkışlar, bravo sesleri) Bu güveni göksel bir duyguyu
kalbinde taşıyan her kişinin vatan için tutuşan gözlerinde okumaktayız.
(Alkışlar)

Havacılarımız, bütün ordu ve donanmamız gibi vatanı korumaya hazır
kahramanlardır. (Alkışlar) Büyük ulus, bu soylu evlatlar ile kendini mutlu
sayabilir. (Alkışlar)

Sevgili arkadaşlarım,

İşlerimiz çoktur, geniştir, önemlidir. Fakat başarılacağına sarsılmaz
güvenim vardır. Çünkü Kamutay, vatanseverliğin, çalışkanlığın, önlemde
yanılmazlığın ideal örneğidir. (Alkışlar) Kamutay, yurdun korunması, onun
bayındırlığı için en yüksek ulusal esenlenme ve güç kaynağıdır.(Şiddetli ve
sürekli alkışlar)

TBMM 5.Dönem 2.Yasama Yılı Açılış Konuşması 1 Kasım 1936

ATATÜRK'ÜN TÜRKİYE BÜYÜK MİLLET MECLİSİNİN V. DÖNEM

2. Yasama Yılını Açış Konuşmaları

1 Kasım 1936

Millet Meclisi Tutanak Dergisi D. V, C. 13, Sa. 4

Sayın milletvekilleri,

Sizi sevgi ve saygılarımla selamlayarak, beşinci dönem ikinci yasama yılını
açıyorum.

Hemen söylemeliyim ki, bu yılki çalışmalarımızın da ülke ve ulus işlerinde,
yeni iyilikler ve ilerlemeler yapacağına inanmaktayım.

Geçen yıl Türk ulusu, huzur ve sükün içinde, milli ve insani ülküye, coşku
ile koşan güçlü ve çalışkan bir varlık gösteriyordu.

Yönetimde ve adliyede yeni kanunların ve yeni kuruluşun vatandaşı
sevindiren sonuçları görülüyordu.

Ekonominin her alanında ve ülkenin her yanında Türkler, kendilerine ve
devletlerine tam bir güven içinde çalışıyorlardı.(Alkışlar)

Cumhuriyet, yeni ve sağlam temelleri ile Türk ulusunu güvenli ve sağlam bir
geleceğe yönelttiği gibi, düşüncede ve ruhlarda yarattığı güvenlik yönü ile
de tam anlamı ile yeni bir hayatın müjdecisi olmuştur.(Alkışlar) Yıllar
geçtikçe, bunların milli ülküsel verimleri, güvenle çalışma, ilerleme
isteği, milli birlik ve beraberlik şeklinde daha iyi göze çarpmaktadır. Bu,
bizim için çok önemlidir; çünkü biz gerçekte milli varlığımızın temelini,
milli bilinçte ve milli birlikte görmekteyiz.(Bravo sesleri, alkışlar)

Halk ile hükümet arasındaki yakınlık ve birlikte çalışma çabası, ayrıca,
sevindirici durum göstermektedir. Bu konuda partimizin verici önderliğini
önemle belirtmek isterim.

İdari ve ekonomik önlemlerin iyi uygulanması ve uygulama sonuçlarının iyi
anlaşılması için, halkın hükümete yardım etme isteği, övünülecek bir
durumdur. Bu duygusal durum, Türk ulusunu ilerletmek ve Türk vatanını imar
etmek için çok verimli ve çok önemli bir faktördür.

Devleti ve hükümeti kendi mali ve koruyucusu olarak görmek bir ulus için
büyük nimet ve gurur kaynağıdır.(Alkışlar) Türk ulusu, bu sonuca cumhuriyet
ile varmış ve her yıl bunun artan sonuçlarıru görmüş ve
göstermiştir.(Alkışlar) Ulusumuzun, maddi ve manevi huzuruna, bu denli çok
önem verişimizin, ne kadar yerinde olduğu anlaşılıyor.

Arkadaşlar,

İlköğretimin yayılması için, sade ve pratik önlemler almak yolundayız.
İlköğretimde amacımız, bunun zorunlu olmasını bir an önce
gerçekleştirmektir. Bu sonuca varmak, ancak aralıksız önlemler almakla ve
bunun metodik olarak uygulanması ile gerçekleşebilir. Ulusun önemli bir işi
olarak, bu konuda ısrarlı olmayı gerekli görüyorum. Sanat ve teknik
okullarına istek artmıştır. Bunu sevinçle söylerken, her türlü özendirmeyi
artırmanın gerekli olduğunu da eklemek isterim.

Yükseköğretim için, Ankara Üniversitesini kurmak yolunda, Tıp Fakültesinin
yapımından başlayarak, yeni ve en zor çabaların harcanmasını dilerim.

Güzel sanatlara da ilginizi yeniden canlandırmak isterim.

Ankara'da bir konservatuvar, bir tiyatro akademisi kurulmakta olmasını
hatırlatmak benim için büyük bir zevktir.

Güzel sanatların her kurumu için Kamutay'ın göstereceği ilgi ve emek,
milletin insani ve uygar yaşamı ve çalışkanlık veriminin artması yönünden
etkili olacaktır.

Başlarında değerli Eğitim Bakanımız bulunan, Türk Tarih Kurumu ile Türk Dil
Kurumunun her gün yeni gerçek ufuklar açan, ciddi ve aralıksız
çalışmalarını övgü ile anmak isterim. Bu iki ulusal kurumun, tarihimizin ve
dilimizin, karanlıklar içinde unutulmuş derinliklerini, dünya kültüründe
başlangıcı temsil ettiklerini, kabul edilebilir bilimsel belgelerle ortaya
koydukça, yalnız Türk ulusunun değil, bütün bilim dünyasının ilgisini ve
uyanmasını sağlayan, kutsal bir görev yapmakta olduklarını güvenle
söyleyebilirim.(Alkışlar) Tarih Kurumunun Alacahöyük'te yaptığı kazılar
sonucunda, ortaya çıkardığı beş bin beş yüz yıllık maddi Türk tarih
belgeleri, dünya kültür tarihinin yeni baştan incelenmesini ve
derinleştirilmesini gerektirecektir. Birçok Avrupalı bilim adamının
katılması ile toplanan son Dil Kurultayının aydınlık sonuçlarını görmekle
çok mutluyum. Bu ulusal kurumların az zaman içinde ulusal akademilere
dönüşmesini dilerim. Bunun için, çalışkan tarih, dil ve bilim
adamlarımızın, bilim dünyasınca tanınacak orijinal eserlerini görmekle
mutlu olmanızı dilerim.

Sayın arkadaşlar,

Anavatana yeni kavuşan göçmen vatandaşlarımızın yerleştirilmeleri başlıca
görevlerimizdendir. Göçmenleri iyi yerleştirmek ve hızla üretici duruma
sokmak için, onları yeterli derecede donatmaya çalışıyoruz. Aldığımız
sonuçlar ümit vericidir. Bu milli soruna, sağlayabildiğimiz imkanlar
oranında, fakat ara vermeksizin devam edeceğiz.

Demiryolu yapımı programını sürdürüyoruz. Buna paralel olarak, yol ve köprü
inşaatına, daha fazla imkan sağlanması isteğe uygun olacaktır. Sanırım, bu
işler için verilen ödeneği artırmak gerekli olacaktır. Şimdiye kadar
çeşitli yerlerde yapılmış ve yapılmakta, olan küçük büyük su işleri çok
özendirici sonuçlar vermektedir.(Alkışlar) Kamutayın su işleri için yeni
imkanlar aramasını gerekli görmekteyim.

Telefon bağlantıları, ülke içinde bir programa uygun biçimde
genişletilmektedir. Bu çalışmaları övmek ve özendirmek isterim.

Ticari hava taşımacılığı işlerinin güvenli ve düzenli olarak sürdürülmesini
ve geliştirilmesini de çok önemli bir konu olarak görmekteyim.

Sayın milletvekilleri,

Ekonomik alanda milli çalışmalarımızın artmasından ve genişlemesinden
sevinç duymaktayız. Cumhuriyetin ekonomik önlemleri, her alanda verimli
sonuçlar vermektedir.

Tarımda kalkınmayı kolay ve çabuk yapmak için şartlar, çok ilerlemiş ve
hazırlanmıştır. Yeni bir biçimde ve yeni makineler kullanarak iyi bir
kuruluşla yapılacak yardımların ivedi sonuçlar vereceğini görüyoruz.
Kooperatif kuruluşları her yerde sevilmiştir. Kredi ve satış için olduğu
kadar, üretim araçlarını öğretip kullandırmak için de kooperatiften
yararlanmayı mümkün görüyoruz.

Tarımda, hastalıkları önleme çalışmalarına önem vermek gereklidir.

Toprak Kanununun bir sonuca, varmasını, Kamutayın yüksek çalışmalarından
beklerim. Her Türk çiftçi ailesinin geçineceği ve çalışacağı toprağa sahip
olması, kesinlikle gereklidir.(Alkışlar) Vatanın sağlam temeli ve imarı
buna dayanır. Bundan başka, büyük araziyi modern araçlarla işletip vatana
fazla üretim sağlanmasını da özendirmek isteriz.(Alkışlar, bravo sesleri)

Ticaret ilişkilerimiz bu yıl daha genişlemiştir. Karşılıklı genişlemek ve
kolaylık özlediğimiz ilkedir. İhracatımızın kolaylaştırıldığı ülkede
ithalatın artmasından çekinmiyoruz. Bu çeşit ithalatı artırmaya ve
kolaylaştırmaya çalışıyoruz. Bu dürüst politika üç yıldan beri ticaretimizi
sürekli olarak artırmıştır.

Endüstri programının uygulanması ciddi olarak sürdürülüyor. Her yeni
endüstri eseri, bulunduğu yere zenginlik ve uygarlık ve bütün ülkeye zevk
ve güç vermektedir. İkinci programın hazırlıkları hevesle ilerlemektedir.

Madenlerin işletilmesi gelişme durumundadır. Madenlerimiz bizim başlıca
döviz kaynağımız olduğu için de yüksek ilginizi çekmek isterim.

Artvin civarında bakır madenlerirden birinin işlemeye başlamasından memnun
olduk. Ergani bakır madeninin işlemeye başlamasının ülkeye önemli bir yarar
getireceği inancındayız. Yine ülke için pek önemli bulduğumuz diğer bir
sorun, kömür bölgelerinin rasyonel olarak işletilmesidir. Üzerinde
durduğumuz önlemlerin ivedi sonuç vermesini dilerim.

Deniz ve deniz ürünleri ticaret ve endüstrisi önemli bir konumuzdur.

Ticaret filomuzu yenilemek ve artırmak girişimini sevinerek kaydediyoruz.
Limanlarımızda yeterli kurumların kurulması, genel mağazalar ve antrepolar
bulundurulması kararlaştırılmıştır.

İş Kanununun uygulanması için gereken kuruluşun işlerliğe geçirilmesi
gereklidir. Ayrıca, deniz ve tarım işçileri için de yeni yasalar
hazırlanmalıdır.

Küçük kredi konusunun önemle ele alınmasını Büyük Meclisin dikkatine
sunarım.

Bu yıl Ziraat Bankasının yeni kanun tasarısı, çalışma konularımız sırasında
olacaktır.

Bankaları ve kredi dağıtımında düzeni sağlayan kooperatifleri, kuran ve
genişleten yasalarımızdan sonra, bu yeni eserleriniz ülkenin kredi
hayatında verimli olacaktır.

Maliyemiz, sizleri sevindirecek biçimde olumlu ve verimli bir durum
göstermektedir. Dengeli gidişe özel önem veren Büyük Meclis, her yıl
gelirini fazlası ile sağlamayı başarmaktadır. Bu yıl da gelirin umulduğu
gibi gerçekleşeceğine güveniyorum.

Hayatı ucuzlatmak gerektikçe, vergileri indirmek politikasını sürdüreceğiz.
Tuz, şeker, çimento, hayvan vergilerinde iki yıl içinde yaptığımız cesur
indirimler, her bakımdan yararlı olmuştur.

Bu yıl hem ilk ihtiyaçlardan, hem önemli güç araçlarından olan petrol ve
türevleri üzerindeki vergilerden büyük oranda indirim yapmayı başarmanızı
dilerim.(Alkışlar)

Bundan başka, vergi usullerinin düzeltilmesi için çözüm ve gelir yolu
aranması da önemle sürdürülmelidir. İyi ilkeler ve iyi uygulamanın
sevindirici sonuçlarını vatandaş, hiçbir işte vergi konusundaki kadar
önemle izlemez.

Diğer yandan vatandaşın Hazineye karşı yükümlülüğünün en önemli görevi
olduğunu anlatmak için yorulmamak gereklidir. Şüphe yoktur ki, özellikle
devletçi ve halkçı olan bir yönetim ve ekonomi hayatında, Hazinenin gücü ve
düzeni başlıca dayanaktır. Cumhuriyetin gücü de, her alanda ve milli
savunma. alanında ihtiyaçlarını karşılayan hazinesinin düzenine bağlıdır.
Gelecek yıllar için de Hazinenin gücünü korumak sizin en önemli göreviniz
olacaktır. Milli paramızın fiilen sabit olan değeri korunacaktır.(Alkışlar)

Aziz arkadaşlar,

Milli savunma araçlarına yıllar boyu vermiş olduğumuz önemin yerinde
olduğunu olaylar her gün göstermektedir.(Bravo sesleri, alkışlar)

Ordumuzu sürekli en yeni araçlarla donatmaya çalışıyoruz. Yüksek değerini
artırmaya verdiğimiz önem ise daha büyüktür. Ordunun çalışmalarından ve
bütün ulusun vatan korunması için severek ve isteyerek çalışma hevesinden
memnunuz.(Alkışlar)

Deniz silahlarına önem veriyoruz. Denizcilerimizin iyi silahlarla ve iyi
bir eğitimden geçerek hazırlanmaları büyük amacımızdır.(Alkışlar)

Hava ordusu için ayırdığınız yardımı artırmanızı dilerim. Yeni bir
programın uygulama döneminde bulunduğumuz için, hava kuvvetlerimiz
arzuladığımız düzeyden henüz uzaktır. Güçlü bir hava ordusu kurma yolunda
iyi sonuçlara doğru güvenle yürümekte olduğumuzu belirtirken hava
saldırılarına karşı ulusun hazırlanması konusunda ayrıca ilginizi çekmek
isterim.

Bu yıl içinde uluslararası bakımdan bizim için mutlu olaylar oldu.

İngiltere kralı sayın Majeste VIII. Edward'ın ziyaretini ve Boğazlarda yeni
rejimin Montrö antlaşması hükümlerine göre uygulanmasının başladığını,
bunların başında sayabilirim.(Sürekli alkışlar)

Tanışmakla mutluluk duyduğum, İngilizlerin büyük kralıyla aramızda oluşan
dostluğun, uluslarımızın görüşlerine uygun olarak iki hükümet arasında
fiilen gelişmekte olan yakın ilişkiler üzerinde iyi etkileri olacağına
şüphe yoktur.(Alkışlar)

Türkiye'nin hakkını kabul etmekle iyi dostluk ve anlayış göstenen Montrö
antlaşmasını imzalayanların aynı zamanda kritik bir görünüm taşıyan
uluslararası bu önemli dönemde, dengenin sağlanması için herkesin çabasını
gerektiren genel barış konusuna da önemli katkıları oldu.(Alkışlar)

Tarihte birçok kez tartışma ve tutku nedeni olan Boğazlar, artık tam anlamı
ile Türk egemenliği altında, yalnız ticaret ve dostluk ilişkilerinin ulaşım
yolu haline girmiştir.(Alkışlar) Bundan böyle savaşan herhangi bir devletin
savaş gemilerinin Boğazlardan geçmesi yasaktır.(Bravo sesleri, alkışlar)

Bu nedenle, karada ve denizde büyük komşumuz Sovyet Rusya ile aramızdaki,
on beş yıldan bu yana her türlü deneyden geçmiş olan dostluğun, ilk gündeki
güç ve içtenliğini bütünüyle koruyacağına ve doğal gelişimini sürdüreceğini
söylemekle de ayrıca mutluluk duyarım.(Sürekli alkışlar)

Bu yıl içinde, Afganistan'ın değerli dışişleri ve savunma bakanları ile
görüşmekten de memnun oldum.

Dost ve müttefik Yugoslavya'nın sayın başbakanı ve dışişleri bakanının
milli bayramımızda aramızda bulunması bize ayrı bir sevinç verdi.(Alkışlar)

Bakanlıklar arasındaki kardeşliğin sağlamlaştırılması, bizim öteden beri
başlıca amacımızdır.

Türk - Yugoslav bağlılığı bunun önemli belirtisidir.(Alkışlar)

Diğer müttefiklerimiz ve dostlarımız ile de ilişkilerimiz iyi ve içtendir.
Balkanlarda, Batı Asya'da ve Doğu Akdeniz'de sağlanan barışın devamı, eski
dünyanın diğer birçok yerlerine oranla, daha sağlam
görünmektedir.(Alkışlar) Türkiye'nin bütün devletlerle ilişkilerinin iyi
olduğunu, sevinerek belirtmek isterim.(Alkışlar)

Bu arada, ulusumuzu gece gündüz uğraştıran başlıca büyük bir sorun da,
gerçek sahibi öz Türk olan İskenderun - Antakya ve bölgesinin
geleceğidir.(Bravo sesleri, sürekli alkışlar) Bunun üzerinde, ciddiyet ve
önemle durmak zorundayız.(Ayakta sürekli alkışlar, yaşa, varol sesleri)

Her zaman dostluğuna çok önem verdiğimiz Fransa ile aramızda tek ve büyük
sorun budur.(Sonuçlanmalı sesleri) Bu konunun gerçek ayrıntılarını bilenler
ve hakka inananlar, ilgimızin gücünü ve içtenliğini iyi anlar ve doğal
bulurlar.(Alkışlar)

Önümüzdeki yıl, görüşmeler ve silahlanma yarışları için, büyük bir hazırlık
yılı olacağa benziyor. Devletler arasındaki uyuşmazlıkların anlaşmalara
varmasını içtenlikle dileriz.

Sayın milletvekilleri,

Ağır ve önemli işleriniz, size, millet yolunda önemli hizmetler
hazırlamaktadır. Ulusumuzun sevgileri, hayırlı ve faydalı çalışmalarınız da
sizin yanınızdadır.(Sürekli alkışlar, bravo Atatürk sesleri)

TBMM 5.Dönem 3.Yasama Yılı Açılış Konuşması 1 Kasım 1937

ATATÜRK'ÜN TÜRKİYE BÜYÜK MİLLET MECLİSİNİN V. DÖNEM

3. Yasama Yılını Açış Konuşmaları

1 Kasım 1937

Millet Meclisi Tutanak Dergisi D. V, C. 20, Sa. 3

Beşinci dönemin üçüncü yasama yılını açıyorum.

Her şeyden önce, sevgili Kamutay arkadaşlarımla, yeni çalışma yılı
başlangıcında karşı karşıya bulunmaktan duyduğum derin sevinç ve mutluluğu
belirtmeliyim.(Alkışlar) Sizi yüksek saygı ile selamlar, bu çalışma
yılınızın da ulus ve ülke için parlak başarılarla bezenmesini dilerim.

Sayın milletvekilleri,

Kıvançla görmekteyiz ki, Cumhuriyet rejimi, yurdumuzda huzur ve sükünün en
iyi biçimde yerleşmesini sağlamış bulunuyor. Vatandaşlar ve bu yurtta
oturanlar, Cumhuriyet kanunlarının eşit şartları altında kendileri için
hazırlanan özgür refah ve mutluluk imkanlarından en iyi bir biçimde
yararlanmaktadırlar.

Ulusumuzun layık olduğu yüksek uygarlık ve refah düzeyine ulaşmasının
engellenmesinin düşünülmesine yer bırakılmadığım ve bırakılmayacağını
huzurunuzda söylemekle mutluyum.(Bravo sesleri, alkışlar)

Tunceli'nde yapılan uygulamaların sonuçları bu gerçeğin belirtilerldir.

Modern hükümetçiliğin en belirgin özelliği, halkı gücüne olduğu kadar
şefkatine de içtenlikle inandırabilmesidir. Büyük küçük bütün Cumhuriyet
memurlarında bu düşünce biçiminin en geniş ölçüde gelişmesine önem vermek,
çok yerinde olur.

Özel idarelerin geçen yılki çalışmaları verimli olmuştur. Ancak özel
idareler ve belediyeler, büyük kalkınma savaşımızda hayat ucuzluğunu
sağlayacak uygun önlemler almalı ve yetkilerini tam kullanmalıdırlar.

Şehircilik işlerinde de teknik ve planlı kurallar içinde çalışmak
gereklidir. Bunun için belediyelerimizin hukuka uygun biçimde
aydınlatılmasını ve yol gösterecek bir merkezi teknik büro kurulmasını
öneririm.

Kendine inkılabın ve inkılapçılığın çeşitli ve hayati görevler yüklediği
Türk vatandaşının sağlığı ve sağlamlığı, her zaman üzerinde dikkatle
durulacak milli sorunumuzdur.

Sağlık ve Sosyal Yardım Bakanlığının bu sorun üzerindeki sistemli
çalışmaları, yüksek Kamutayı sevindirecek durumda gelişmektedir.

Aynı bakanlık, kendine verdiğimiz göçmen işlerini de sosyal ve ekonomik
politikamıza uygun olarak başarı ile yürütmektedir.

Bakanlığın «Sağlam ve güçlü bir nesil, Türkiye'nin özüdür» prensibini, pek
iyi kavrayarak çalışmakta olduğunu belirtmek isterim.

Yüce saylavlar,

Bilindiği gibi, biz yurt güvenliğinin içinde kişilerin güvenliğinin de, ona
yaraşacak biçimde olmasını göz önünde tutarız.

Bu güvenlik, Türkiye Cumhuriyeti kanunlarının ve Türk yargıçlarının
güvencesi altında, en ileri biçimde varlığını sürdürmektedir.

Kanunlarımızda yaptığımız bazı değişiklikler ve kabul buyurduğunuz Suçüstü
Kanunu, bu amaca yardım etmiştir.

Adli yapımızın ve kanun dizimizin üzerinde yapılan incelemelerle,
Türkiye'nin dinamik, yaşamına, doğru yoldan hiç şaşmadan uygunlukları her
zaman sağlanmalıdır. Bu gerek karşısında, kara ve deniz ticaret
kanunlarımızın ekonomik bünyemizdeki gelişmelere daha uygun duruma
getirilmesinde zaman geçirilmemesi yerinde olur. Bir de şu nokta üzerinde
durmama izin vermenizi rica edeceğim. Güvenlik ve hak işleriyle ilgili
yöntem ve kanunlardan kolaylık, ivedilik, açıklık ve kesinlik temel
olmalıdır. Bu nedenle, vatandaşların icra daireleri ile olan ilişkilerini
kolaylaştırmak amacı ile yapılan çalışmalarının bir an önce kanun haline
getirilmesini önermeyi uygun bulurum. Bu belirttiğim ve önerdiğim konuların
iyi karşılanacağından eminim. Çünkü her alanda olduğu gibi, adli yöntem ve
kanunlar alanında da, Türk Cumhuriyetinin ve onun yüksek, değerli
Kamutayının anlayışı, ileri anlayıştır.

Şimdi arkadaşlar, ekonomik yaşamımızı gözden geçireceğim. Hemen bildirmek
isterim, ben ekonomik yaşam denince, tarım, ticaret, sanayi faaliyetlerini
ve bütün bayındırlık işlerini, birbirinden ayrı düşünülmesi doğru olmayan
bir bütün sayarım. Bu nedenle şunu da hatırlatmalıyım ki, bir ulusa
bağımsız görünüş ve değerini veren siyasi yaşam çarkında, devlet, fikir ve
ekonomik yaşam işleyişleri birbirlerine bağlı ve birbirleri ile
ilişkilidir, o kadar ki, bu işleyişler birbirine uyacak aynı düzen içinde
çalıştırılmazsa, hükümetin çekici gücü harcanmış olur, ondan beklenen tam
verim sağlanamaz. Onun içindir ki, bir ulusun kültür düzeyi üç alanda,
devlet, fikir ve ekonomi alanlarındaki çalışma ve başarılı sonuçlarının
toplamı ile ölçülür.

Sayın milletvekilleri,

Milli ekonominin temeli tarımdır. İşte bu nedenle tarımda kalkınmaya önem
vermekteyiz. Köylere kadar yayılacak programlı ve pratik çalışmalar bu
amaca erişmeyi kolaylaştıracaktır.

Fakat bu önemli isteği uygun bir biçimde amacına ulaştırabilmek için ilk
önce ciddi çalışmalara dayalı bir tarım politikası belirlemek ve onun için
de, her köylünün ve bütün vatandaşların kolayca kavrayabileceği ve severek
uygulayabileceği bir tarım rejimi kurmak gereklidir. Bu politika ve
rejimde, önemle yer alabilecek noktaların başlıcaları şunlar olabilir.

Bir kez, ülkede topraksız çiftçi bırakılmamalıdır.(Bravo sesleri, alkışlar)
Bundan daha önemli olan ise, bir çiftçi ailesini geçindirebilen toprağın,
hiçbir nedenle ve hiçbir şekilde bölünemez bir nitelik almasıdır.(Alkışlar)
Büyük çiftçi ve çiftlik sahiplerinin işletebilecekleri arazi genişliğinin,
arazinin bulunduğu bölgelerin nüfus yoğunluğuna ve toprak verim derecesine
göre sınırlanması gereklidir. Küçük büyük bütün çiftçilerin iş araçları
artırılmalı, yenileştirilmeli ve bakım önlemleri zaman geçirilmeden
alınmalıdır. Herhalde, en küçük bir çiftçi ailesi, bir çift hayvan sahibi
olmalıdır, bunda ideal olan öküz değil, at olmalıdır. Öküz, ancak bazı
şartların henüz sağlanamadığı bölgelerde hoş görülebilir. Köylüler için,
genellikle pulluğu pratik ve faydalı bulurum. Traktörü büyük çiftçilere
öneririm. Köyde ve yakın köylerde, ortaklaşa harman makineleri kullanmak
köylülerin vazgeçemeyeceği bir gelenek haline getirilmelidir.

Ülkeyi iklim, su ve toprak verimi bakımından tarım bölgelerine ayırmak
gerekir. Bu bölgelerin her birinde, köylülerin gözleriyle görebilecekleri,
çalışmaları için örnek tutacakları verimli, modern, pratik tarım merkezleri
kurulması gereklidir.

Bu gün devlet yönetiminde bulunan çiftliklerdeki ve bunların yönetimi
içindeki diğer tarımsal sanayi kuruluşlarındaki bazı kişiler, tarımsal
çalışmaların bütün alanlarında her türlü teknik ve modern deneylerini
tamamlamış olarak bulunduğu bölgelerde en faydalı tarım usul ve sanatlarını
yaymaya hazır bulunmaktadırlar. Bu, bakanlık için büyük kolaylıklar
sağlayacaktır. Ancak, gerek var olan gerek bütün ulusal tarım bölgeleri
için yeniden kurulacak olan tarım merkezlerinin kesintiye uğramadan tam
verimli çalışmalarını; şimdiye kadar olduğu gibi, devlet bütçesine ağırlık
vermeksizin, kendi gelirleriyle kendi varlıklarını yönetmek ve
gelişmelerini sağlayabilmek için bütün bu kurumlar birleştirilerek geniş
bir işletme kurmalarını öneririm.

Bir de, başta buğday olmak üzere, bütün gıda ihtiyaçlarımızla endüstrimizin
dayandığı çeşitli ham maddeleri sağlamak ve dış ticaretimizin temelini
oluşturan çeşitli ürünlerimizin ayrı ayrı her birinin üretimini artırmak,
kalitesini yükseltmek, üretim masraflarını azaltmak, hastalık ve zararlı
böcekler ile uğraşmak için gereken teknik ve kanuni bütün önlemler zaman
geçirilmeden alınmalıdır.

Orman varlığımızın korunması gereğine ayrıca değinmek isterim. Ancak, bunda
önemli olan, koruma kuralları ile, ülkemizin çeşitli ağaç ihtiyaçlarını
sürekli olarak karşılaması gereken ormanlarımızı dengeli ve teknik bir
biçimde işleterek yararlanma konusunu akıllıca uzlaştırmak zorunluluğu
vardır. Buna, Büyük Kamutayın gereken önemi vereceğine şüphe yoktur.

Sayın milletvekilleri,

Dış ticarette izleyeceğimiz ana prensip, ticaret dengemizin aktif
karakterini korumaktır. Çünkü Türkiye'de ödeme dengesinin en önemli
temelini bu oluşturmaktadır.

Son yılların rakamları ve geçen yılın bu güne kadar gösterdiği durum ve
yön, izlediğimiz prensibin elde edilmiş olumlu sonuçlarını göstermektedir.

Kota uygulaması, belirgin anlaşma şartlarımızı kabul etmiş ülkeler için tam
olarak kaldırılmıştır. Bu ülkelerden piyasanın kayıtsız şartsız ithalat
yapabilmesi sağlanmıştır.

Dış ticaret politikamızın özelliği şudur: İç ve dış durumun gereklerini
karşılayarak her zaman bu işlemin dönüşüne uymak.

İç ticarete gelince, bunda, en önde gördüğümüz kural, kurumlaştırma ve
belirgin ticaret kuruluşları kurma ve akılcı çalışmadır.

Kesin zorunluluk olmadıkça piyasalara karışılmaz; bununla birlikte hiçbir
piyasada da başı boş değildir. Sırası gelmişken Cumhuriyetin tüccar
düşüncesini de kısaca belirteyim. Tüccar, ulusun emeği ve üretiminin
değerlendirilmesi için, eline ve bilgisine güvenilen ve bu güvene yaraşır
olması gereken adamdır.(Bravo sesleri, alkışlar) Bu yönden ihracatla ilgili
kanun, denetim konusundaki kanun, teşkilatlandırma ile ilgili hükümler,
olumlu sonuçlarını vermektedir.

İhracat mallarımız için hükümetin yakın denetimi altında, satış
kuruluşlarının kurulması önemlidir. Bunu göz önünde tutan Ekonomi Bakanlığı
geçen yıl içinde, Iğdır'da, Ege ve Trakya bölgelerinde çeşitli konularla
ilgili satış kooperatifleri kurmuş ve onları faaliyete geçirmiştir.
Önümüzdeki yıl içinde, başta fındık olmak üzere, diğer belli başlı
ürünlerimizi de ilgilendiren birlikler kurulmalıdır.

Sayın arkadaşlar,

Endüstrileşmek, en büyük milli davalarınız arasında yer almaktadır.
Çalışması ve yaşaması için ham maddeleri ülkemizde bulunan büyük küçük her
çeşit sanayii kuracağız ve işleteceğiz.(Alkışlar) En başta vatan savunması
olmak üzere, ürünlerimizi değerlendirmek ve en kısa yoldan, en ileri ve
zengin Türkiye idealine ulaşabilmek için bu bir zorunluluktur.

Bu düşünce ile, beş yıllık ilk sanayi planından geri kalan ve bütün
hazırlıkları bitirilmiş olan birkaç fabrikayı da ivedi olarak
gerçekleştirmek ve yeni plan için hazırlanmak gerekir.

Endüstrileşme karar ve hareketimize paralel olarak, bu günkü kanunlarımız
da, üzerinde düşünülecek ve bazı değişiklikler eklenecek yeni hükümler
gerektirmektedir. Bunların başlıcalarını şöyle özetleyebiliriz:

Sermayesinin tamamı veya büyük kısmı devletin olan ticari sınai kurumların
mali kontrol şeklinin, bu kurumların yapılarına ve kendilerinden
istediğimiz ve isteyeceğimiz ticari usul ve düşünce biçimine, çalışma
düzenine ivedi olarak uydurulması yararlı olur. Bu gibi kurumların bu günkü
usullerle çalışabilmelerine ve gelişmelerine imkan yoktur.

Elimizdeki gümrük tarifeleri kanununda da bu günkü politika ve eğilime
uygun önlemler almak gereklidir.

Diğer önemli nokta, daha önce de değindiğim gibi, ülkede, özellikle bazı
bölgelerde, göze çarpacak derecede önem kazanan hayat pahalılığı konusu ile
uğraşmak... Bunun için bilimsel bir inceleme yaptırılmalı ve belirlenecek
nedenleri ile köklü ve planlı şekilde uğraş verilmelidir.

Küçük esnafa ve küçük sanayi sahiplerine, ihtiyaç duydukları kredileri
kolayca ve ucuzca verecek bir kurum kurulmalı ve kredinin, normal şartlar
altında, faiz oranı azaltılmaya çalışılmalıdır.

Türkiye'de devlet madenciliği, milli kalkınma çalışmaları ile yakından
ilgili önemli konulardan biridir.

Genel endüstrileşme düşüncemizden başka, maden araştırma ve işletme işini,
her şeyden önce, dış kredi imkanlarımızı ve döviz gelirimizi artırabilmek
için sürdürmek ve buna özel bir önem vermek zorundayız.

Maden Tetkik ve Arama Dairesinin çalışmalarında gelişme göstermesini ve
bulunacak madenlerin, rantabilite hesapları yapıldıktan sonra, planlı
biçimde hemen işletmeye konulmasını sağlamanız gerekmektedir. Elde bulunan
madenlerin en önemlileri için üç yıllık bir plan yapılmalıdır.

Ereğli Şirketini satın aldığımızı ve Ereğli kömür havzasında rasyonel bir
üretim planının, günün sorunu olduğunu biliyorsunuz. Bunun tamamlanması
çabuklaştırılarak, kömür üretimimiz kısa bir sürede en az bir misli
artırılmalıdır.

Diğer yandan Maden Tetkik ve Arama Dairesinin Divriği sahasında bulduğu ve
cevher oranı yüksek olan demir madeninin hemen işletilmesine geçilmeli ve
Karabük demir - çelik sanayiimiz ihtiyaç planı dışındaki bölümünün
ihracatına başlanılmalıdır.(Alkışlar)

Liman işlerinde modern ve planlı çalışma ve tarifelerde ucuzluk
yapılmasının verimli sonuçları, ticarette dikkati çekmiştir. Bu yolda devam
edilmesinde yarar olacaktır.

Ekonomik yapımızdaki gelişme, deniz ulaşım araçları ihtiyacını her gün
artırmaktadır. Yeni sipariş edilen gemilerden bir kısmı, önümüzdeki
ilkbaharda gelmiş bulunacaktır. Fakat bunlar, bu günden görülmekte olan
ihtiyaca cevap verecek sayı ve büyüklükte değildir.

Yeni gemiler inşa ettirmek ve özellikle eski tersaneyi ticaret filomuz için
hem tamir, hem yeni inşaat merkezi olarak faliyete getirmek için gerekli
araçları sağlamak zorundayız.(Alkışlar)

Şu günlerde, yüksek Meclise, su ürünleri ve Deniz Bank hakkında bir tasarı
gelecektir. Konunun yüksek ilginizi çekeceğinden şüphe etmiyorum.

Arkadaşlar,

En güzel coğrafi konumda ve üç tarafı denizle çevrili olan Türkiye,
endüstrisi, ticareti ve sporu ile, en ileri denizci ulus yetiştirmek
yeteneğindedir. Bu yetenekten yararlanmalıyız. Denizciliği Türk'ün büyük
milli ülküsü olarak düşünmeli ve bunu en kısa zamanda
başarmalıyız.(Alkışlar, yaşa sesleri)

Ekonomik kalkınma, Türkiye'nin, hür, bağımsız, her zaman daha güçlü ve her
zaman daha müreffeh bir Türkiye idealinin bel kemiğidir. Türkiye bu
kalkınmada; iki büyük güç kaynağına dayanmaktadır.

Toprağımızın iklimi, zenginlikleri ve başlı başına bir varlık olan coğrafi
durumu ve bir de, Türk Milletinin, silah kadar, makine de tutmaya yaraşan
güçlü eli ve milli olduğuna inandığı işlerde ve zamanlarda, tarihin akışını
değiştiren kahramanlıklar ortaya çıkaran yüksek sosyal benlik
duygusu...(Sürekli alkışlar)

Sayın milletvekilleri,

Demiryolları bir ülkeyi uygarlık ve refah ışıkları ile aydınlatan kutsal
bir meşaledir.

Cumhuriyetin ilk yıllarından başlayarak önemle üzerinde durduğum
demiryolları inşaat politikamız, amaçlarına ulaşmak için durmadan başarı
ile uygulanmaktadır.

Doğu ve güneydoğu Sivas, Diyarbakır gibi büyük yerleşim yerlerine varan
hatlar, geçen yıl içinde Sivas - Malatya bağlantısı ile birbirine
bağlanmıştır. Zonguldak'a varmış olan hat da bu zengin kömür bölgesini İç
Anadolu'ya bağlamış bulunuyor.

Sivas'tan sonra, doğuya doğru uzayıp gitmekten olan hatta ilk varış yeri
olan Divrik'e ulaşmıştır. Bu kol, önümüzdeki yıl Erzincan'a ulaşmış
olacaktır. Diyarbakır'dan doğuya uzanacak hattın da yapımına başlanmıştır.

Doğu demiryollarının satın alınmış olduğunu bilirsiniz. Güneyde Nusaybin'e
giden hattan başka, yurt içinde bütün demiryollarının yönetim ve
işletmeleri, Cumhuriyet hükümetinin elindedir.(Alkışlar)

Demiryolları yapımlarımızın gelişmesi, İran transit yolunun gelişmesine ve
motorize edilmesine de hizmet etmiştir.

İstanbul'dan başlayan Avrupa turist yolunun asfalt olarak yapımı
sürdürülmektedir.

Böylece sürdürülen inşaatın, bir plan içinde, ülkenin diğer bölgelerini de
içine alması, beklediğimiz milli başarı olacaktır.

Şose ve köprü yapımları gelişmektedir. Demiryolları inşa politikamızın
uygulandığı yıllar içinde 78 köprü, geçişe açılmış bulunuyor. 23 köprü de
inşa halindedir. Bu köprüler, her biri başlı başına birer bilim ve sanat
eseri olarak yeni nesillere Cumhuriyetin armağan anıtları olacaktır.
Demiryolu hatlarımızı iç bölgelere bağlayacak ve bu hatların bir an önce
milli ekonomik kalkınmaya en yüksek hizmeti sağlayacak olan karayolu
inşaatını önümüzdeki dönemde yoğunlaştırmak ve bir plan içerisinde
genişletmek gerekir.

Her bölgenin ihtiyaçlarına göre, istasyonlarda tamamlayıcı yapıların
yapılması ve çeşitli malların gereği gibi gönderilmesini sağlayacak teknik
nitelikler içeren vagon sayısını artırmak zorunludur. Bunda da büyük
yardımlarınızın esirgenmemesini dilerim.

Su ve imar işlerine özenle devam edilmektedir.

Posta - telgraf - telefon işlerimizde önemli gelişmeler vardır. Bununla
birlikte, şehirlerarası telefon görüşmeleri işinin bir an önce
tamamlanmasına çalışılmalıdır.

Ankara'da yeni bir radyo istasyonunun yapımına başlanmış olduğunu
memnuniyetle bildiririm.

Sivil Hava Yolları İdaresi, devlet kuruluşları arasında, modern bir idare
olarak yer almıştır.

Bütün teknik şartlar ve güvenlik önlemleri içinde çalışmakta olan bu
yönetimin büyük şehirlerimiz arasında en modern ulaşım yolu rolünü bir an
önce yerine getirmeye başlaması ve uluslararası hatlarla ve kendi araçları
ile bağlantı kurması, kısa sürede sağlanmasını beklediğimiz önemli
işlerdendir.

Arkadaşlar,

Bütün devlet kuruluşlarının canlılığı, sağlamlığı, işletilmesi yönünden
büyük dikkatle üzerinde durulması gereken mali hayatımıza değinmek
istiyorum.

Cumhuriyet bütçelerinin beliren ve daima güçlenmesi gereken ortak
özellikleri yalnız denk oluşları değil, aynı zamanda, koruyucu, kurucu ve
verici işlere her seferinde daha fazla pay ayırmakta olmalarıdır.

Bu politikamızın, milli faaliyet üzerinde derhal yaratmaya başladığı etki
ile bütçe tahmin rakamlarımız, yalnız gerçekleşmekle kalmamış, her zaman
fazlası ile kapanmaya başlamıştır.

1936 yılı bütçesi, gelir tahminine ve 1935 yılı gelir tahakkuklarına göre,
22 milyon fazla ile kapanmıştı. 1937 bütçesinin de bu güne kadar gösterdiği
durum, aynı ümidi fazlası ile gerçekleştirecek niteliktedir.

Bu sonuç, ülke ekonomisinin gelişmesinin, halkın zenginliğe ulaşmakta
olduğunu belirttiği gibi, aynı zamanda, halk için çalışan bir hükümetin,
halkın yararına olarak aldığı önlemlerin uygun olduğunu da göstermektedir.

Samimi bir bütçeye ve gerçek bir ödeme dengesine dayanan paramızın fiili,
değişmez durumunu kesin biçimde koruyacağız.

Her türlü mali yükümlülüklerimizi günü gününe yerine getirerek, Devlet
saygınlığını korumak ve mali sermaye ve hisseleri koruma ve destekleme
işlemleri konusunda da bütün önlemleri alarak bu hususta dikkatli bulunmak,
ilkemiz olacaktır.(Alkışlar)

Devlet gelirlerinin artırılması için yeni vergilerin yürürlüğe konması
yerine, düzenli bir programla var olan vergilerin uygulanması ve toplanma
usullerinin yeniden düzenlenmesi gereklidir.( Alkışlar)

Son iki yıl içinde hayvan, tuz, şeker, çimento, petrol, benzin, elektrik ve
ham madde resim ve vergilerinde yapılan ve her biri % 30 - 50 oranlarında
olan bir vergi indirimini gerektiren vergi yükü azaltılması, üretimin
özendirilmesi yönünden vatandaş ve ülke için olumlu ve hayırlı sonuçlar
vermektedir.

Hayvan vergisi, buhran ve denge vergileri üzerinde de araştırmalar
yapılarak bütçe dengesi temelini bozmayacak biçimde bunları giderek azaltma
önlemleri düşünülmelidir.(Alkışlar)

Bundan başka, ülkemizde bulunmayan ham maddeler ve üretim maliyeti üzerinde
etki yaparak, dış ülkelerin malları ile rekabeti güçleştiren her çeşit
vergi ve resimlerin kaldırılması gereklidir.( Alkışlar)

Gerek bu konular üzerinde çalışırken gerek herhangi bir mali karar alırken,
i1k göz önünde bulundurmamız gerekli olan konu, milli faaliyet ve milli
üretim, yani verginin bizzat ana kaynağı üzerinde yapacağı etkiler
olmalıdır. Maliye memurları da içişleri memurları gibi, halkla sürekli
ilişkisi olan kuruluşlardır. Bunların da halk ile ilişkilerinde halk için
çalışan bir halk hükümetinin tabii niteliği olan, çok fazla dikkat ve ilgi
göstermek ve en fazla güven ve inan vermek ilkelerinin gelişmesine
özellikle özen göstermek gereklidir.(Sürekli alkışlar)

Cumhuriyet rejiminde, devlet hazinesinin çıkarının, kanunun hazine yararına
koyduğu hakla, kanunun mükelleflere verdiği görevi çok dengeli bir biçimde
karşılaştırmak demek olduğunu bir an hatırdan uzak tutmamak önemli bir
prensibimizdir.(Bravo sesleri, sürekli alkışlar)

Tekel konusunda özen gösterilmesi gereken ana konu, bu kurumların mali
tekel, ticari kuruluş ve milli değerlendirme kurumu karakterlerinin
dikkatle uzlaştırılmasıdır.

Dış ülkelere tütün satışları ve ihracat konusu, daha yakından izlenmeye
değer durumdadır.

Gümrüklere gelince, bunda kuruluş çalışma yöntemlerine ve kanuni konular
yönünden gerekli düzeltme önlemlerine hız verilmesi gerekmektedir. Tekel
mallarının fiyatları üzerinde yapılan indirim, satışları artırmıştır.

Bu yöntemin her zaman göz önünde bulundurulması yararlı olacaktır.

Arkadaşlar,

Büyük davamız, en uygar ve en refaha kavuşmuş ülke olarak varlığımızı
yükseltmektir.(Alkışlar)

Bu, yalnız kurumlarında değil, düşüncelerinde köklü bir inkılap yapmış olan
büyük Türk Milletinin dinamik ülküsüdür. Bu ülküyü en kısa bir zamanda
başarmak için, düşünce ve eylemi birlikte yürütmek zorundayız. Bu
girişimden başarı, ancak hukuki bir planla ve en verimli bir biçimde
çalışmakla gerçekleşebilir. Bu nedenle, okuyup yazma bilmeyen tek vatandaş
bırakmamak, ülkenin büyük kalkınma savaşının ve yeni yapısının istediği
teknik elemanları yetiştirmek, ülke davalarının ideolojosini anlayacak,
anlatacak, nesilden nesile yaşatacak, kişi ve kurumları yaratmak, işte bu
önemli ilkeleri en kısa sürede sağlamak, Kültür Bakanlığının üzerine aldığı
büyük ve ağır görevler arasındadır.(Alkışlar)

Belirttiğim ilkeler, Türk gençliğinin beyninde ve ulusun bilincinde her
zaman canlı tutmak, üniversitelerimize ve yüksek okullarımıza düşen başlıca
görevdir.

Bunun için ülkeyi şimdilik üç büyük kültür bölgesine ayırarak, batı bölgesi
için İstanbul Üniversitesinde başlanmış olan reform programının daha köklü
bir biçimde uygulanmasıyla Cumhuriyete gerçekten modern bir üniversite
kazandırmak, merkez bölgesi için, Ankara Üniversitesini az zamanda kurmak
gerekir. Doğu bölgesi için Van gölü sahillerinin en güzel bir yerinde, her
aşamadaki okulları ve bunlara ek olarak üniversitesiyle modern bir kültür
şehri yaratmak yolunda şimdiden harekete geçilmelidir.(Alkışlar)

Bu yararlı girişimin, doğu illerimiz gençliğine vereceği verimlilik
Cumhuriyet hükümeti için en mutlu bir eser olarak kalacaktır.(Alkışlar)

Önerdiğim bu yeni girişimlerin, eğitmen ve öğretmen ihtiyacını artıracağı
şüphesizdir. Fakat bu yön hiçbir zaman işe başlama cesaretini kırmamalıdır.
Bakanlığın geçen yıl içinde bu yönde yaptığı deneyler, çok ümit verici
niteliktedir.

Türk Tarih ve Dil Kurumlarının, Türk milli varlığını aydınlatan çok değerli
ve önemli birer bilim kurumu niteliğini aldığını görmek, hepimizi
sevindirici bir olaydır.(Alkışlar)

Tarih Kurumu, yaptığı kongre, açtığı sergi, yurt içinde yaptığı kazılar ve
ortaya çıkardığı eserlerle, şimdiden, bütün bilim dünyasına kültürel
görevini yerine getirmeye başlamış bulunuyor.(Alkışlar)

İlk resim galerimizi de bu yıl açmış bulunuyoruz.

Geçen yıl Ankara'da kurulan devlet konservatuvarının, müzikte, sahneden
kendisinden beklediğimiz teknik elemanları hızla verebilecek duruma
getirilmesi için, daha fazla çaba ve özveri yerinde olur. Her çeşit spor
çalışmalarını Türk gençliğinin milli terbiyesinin ana unsurlarından saymak
gerekir. Bu işte, hükümetin şimdiye kadar olduğundan daha ciddi ve dikkatli
davranması, Türk gençliğini spor bakımından da milli heyecan için özen ile
yetiştirmesi, önemli sayılmalıdır.

Sevgili arkadaşlarım,

Ordu, Türk Ordusu... İşte bütün ulusun göğsünü güven ve gurur duyguları ile
kabartan şanlı ad.(Sürekli alkışlar) Onu bu yıl için kısa aralıklarla iki
kez, büyük kütleler halinde yakından gördüm. Trakya ve Ege büyük
manevralarında... Disiplinini, enerjisini, subaylarının bilgili çabalarını,
büyük komutan ve generallerimizin yüksek yönetme ve yönlendirme
yeteneklerini gördüm; (Alkışlar) derin övünç duydum, takdir
ettim.(Alkışlar)

Ordumuz, Türk birliğinin, Türk gücü ve yeteneğinin, Türk vatanseverliğinin
çelikleşmiş bir simgesidir.

Ordumuz Türk topraklarının ve Türkiye idealini gerçekleştirmek için
yapmakta olduğumuz sistemli çalışmaların yenilmesi imkansız
güvencesidir.(Alkışlar)

Uygun bir donatım pragramımızın hazırlanması, başarı ile ilerliyor. Bunları
ülkemizde yapma aımacımız gerçekleşme yolundadır. Harp endüstrisi
kuruluşlarını, daha fazla geliştirmek ve genişletmek için alınan önlemler
sürdürülmeli ve endüstrileşme çalışmalarımızda ordu ihtiyaçları ayrıca göz
önünde tutulmalıdır.(Alkışlar)

Bu yıl içinde denizaltı gemilerini ülkemizde yapmaya başladık. Hava
kuvvetlerimiz için yapılmış olan üç yıllık program, büyük ulusumuzun içten
ve bilinçli ilgisi ile şimdiden başarılmış sayılabilir.

Bundan sonrası için bütün uçaklarımızın ve motorlarının ülkemizde yapılması
ve harp hava endüstrimizin de bu temele göre geliştirilmesi gerekir. Hava
kuvvetlerinin aldığı önemi göz önünde tutarak, bu çalışmaları planlamak ve
bu konuyu layık olduğu önemle ulusun gözleri önünde canlı tutmak
gerekir.(Alkışlar)

Büyük milli disiplin okulu olan ordunun, ekonomik, kültürel, sosyal
savaşlarımızda bize aynı zamanda en gerekli elemanları da yetiştiren büyük
bir okul haline getirilmesine, ayrıca özen gösterilip, yardım edileceğinden
şüphem yoktur.

Büyük Kamutay,

Dış politikamız, geçen yıl içinde de, barış ve uluslararası işbirliği
yolunda gelişmiş ve yürüdüğümüz yolun değişmez olduğunu bir kez daha
belirtmiştir.

Milletler cemiyetinin geçirmekte olduğu çetin dönemlerde, cumhuriyet
hükümeti, bu uluslararası kuruluşa olan bağlılığını, her alanda göstererek
barış idealine en uygun yoldan ayrılmamıştır.

Büyük bir milli davamız olan Hatay olayının geçirdiği dönemler tarafınızdan
bilinmektedir.

Milletler Cemiyeti yüksek yönetimi altında yapılmakta olan görüşmeler,
Hatay halkına yaraşan mutlu ve bağımsız yönetime kavuşması yolunda
amaçladığımız gayeyi sağlayacak belgelerin kabul ve imzası ile
sonuçlanmıştır.(Alkışlar)

Yeni Hatay rejiminin yürürlüğe girmesine kısa bir süre kaldı.

Bu rejimi, kendileri ile dostça bir düşünce doğrultusunda işbirliği yapmış
olduğumuz Fransızların, iyi niyetle ve istenen amaca ulaşmayı sağlayacak
biçimde uygulamaya başlayacaklarından şüphe edilmemelidir.

Yarınki Türk - Fransız ilişkilerinin dilediğimiz yolda gelişmesinde Hatay
konusunun iyi bir yönde gelişmesi, önemli bir ölçü ve etken olacaktır,
düşüncesindeyiz.(Alkışlar)

Balkan politikamız, çok mutlu bir işbirliği yaratmayı sürdürerek kendisine
çizilmiş olan barış yolunda her gün daha verimli sonuçlarla
ilerlemektedir.(Alkışlar)

Cumhuriyet hükümetinin doğuda uygulamakta bulunduğu dostluk ve yakınlık
politikası yeni ve güçlü bir adım attı. Sadabat'ta dostlarımız Afganistan,
Irak ve İran ile imza etmiş olduğumuz dörtlü antlaşma, büyük bir sevinçle
kayda değer barış eserlerinden biridir.(Alkışlar)

Bu antlaşmanın çevresinde toplanan devletleri, aynı amacı sürdüren ve barış
içinde gelişmeyi içtenlikle isteyen hükümetler arasındaki işbirliğinin
gelecekte de iyi sonuçlar vereceğinden emin bulunmaktayız.(Alkışlar)

Cumhuriyet hükümetinin, komşularıyla ve diğer büyük küçük devletlerle olan
ilişkilerinde uyumlu bir düzen ve gelişme göze çarpmaktadır.

Barış yolunda nereden bir çağrı geldiyse, Türkiye onu ilgi ile karşıladı ve
yardımlarını esirgemedi.(Alkışlar)

İspanya olayları nedeniyle Akdeniz ve Karadeniz'de alınması gereken
önlemlere, Cumhuriyet hükümeti en geniş bir düşünce ile katıldı.

Dünyanın her yanında olduğu gibi, bizi ilgilendiren alanlarda ve bu arada
Akdeniz'de barış ve dengenin korunması, bizim yakından ve ilgi ile
izlediğimiz bir konudur.

Şunu da memnuniyetle söylemek isterim ki, Doğu Akdeniz ve Karadeniz suları
ile Balkanlarda ve Yakın Doğuda, geçen yıl belirttiğim ilişkiler aynen
sürdürülmüştür.

Geçen yıldan beri dost ve müttefik devletlerin önemli devlet büyükleriyle
bizim devlet adamlarımız arasında karşılıklı ziyaretler olmuş ve bu
temaslar dostluklarımızın gelişmesine neden olmuştur.(Alkışlar)

Hükümet bu son yıl içinde, devletlerle olan ticari ilişkilerini, ülkenin
ekonomik bünyesine uyacak antlaşma ve sözleşmeler yaparak düzenlemiştir.

Bunlar arasında Fransa, İngiltere, Almanya ve Sovyet Rusya ile imzalanan
önemli ticari anlaşmalarını özellikle belirtmek isterim. Hükümetin dış
kuruluşlarının, ekonomik kalkınma savaşımızda ilgili daireleri için bilgi
ve haber alma ufuklarını genişleten yardımcı birer daire olarak
çalışmalarını düzenlemek gereklidir.

Dış politikamızın belirgin özelliğini kısaca antlamış olmak için
diyebilirim ki, tuttuğumuz politik yol ve hedeften ayrılmıyoruz. Son
yıllarda uluslararası ilişkilerde sürekli değişiklikler olmasına karşın biz
bu karışıklığın ortasında, barışseverlik dolu duygularla karşılıklı
dostluklarımıza uygun hareket ediyoruz. Onların nitelik ve alanlarını
genişletmeye uygun düşüncesi ile, uluslararası durum ve görevimizi göz
önünde tutarak çalışıyoruz. Bu yolda, özen ile çalışmayı sürdürmenin
hükümete önereceğim en doğru karar olduğu düşüncesindeyim.(Alkışlar)

Aziz milletvekilleri,

Dünyaca bilinmektedir ki, bizim devlet yönetimimizdeki ana programımız,
Cumhuriyet Halk Partisi programıdır. Bunun kapsadığı prensipler, yönetimde
ve politikada bizi aydınlatıcı ana çizgilerdir. Fakat bu prensipleri,
gökten indiği sanılan kitapların doğmalarıyla asla bir tutmamalıdır. Biz,
ilhamlarımızı, gökten ve gaipten değil, doğrudan doğruya yaşamdan almış
bulunuyoruz.(Alkışlar)

Bizim yolumuzu çizen, içinde yaşadığımız yurt; bağrından çıktığımız Türk
ulusu ve bir de, uluslar tarihinin bin bir acıklı olay ve sıkıntı ile dolu
yapraklarından çıkardığımız sonuçlardır.

Elimizdeki programın ruhu, bizi sadece bir kısım vatandaşlarla
ilgilenmekten engeller, biz bütün Türk ulusuna hizmet ederiz. Geçen yıl
içinde, parti ile hükümet kuruluşunu birleştirmekle vatandaşlar arasında
ayrılık tanımadığımızı fiilen göstermiş olduk.(Var ol sesleri) Bu olayın
bizim, devlet yönetiminde kabul ettiğimiz, «Kuvvet birdir ve o ulusundur»
gerçeğine uygun olduğu ortadadır.(Alkışlar) Gücün tek kaynağı olan Türk
Milletinin seçkin vekillerini, büyük mutlulukla, eğilerek
selamlarım.(Bravo, yaşa sesleri, şiddetli ve sürekli alkışlar)

TBMM 5.Dönem 4.Yasama Yılı Açılış Konuşması 1 Kasım 1938

ATATÜRK'ÜN TÜRKİYE BÜYÜK MİLLET MECLİSİNİN V. DÖNEM

4. Yasama Yılını Açış Konuşmaları

1 Kasım 1938

Millet Meclisi Tutanak Dergisi D. V, C. 27, Sa. 3

Not : Bu konuşma ATATÜRK'ün rahatsızlığı dolayısıyla Başbakan Celal Bayar
tarafından okunmuştur.

Anayasamızın 36 ncı maddesi hükümlerine uyarak Cumhurbaşkaınmız Atatürk'ten
aldığım emir üzerine bu yıla ait nutuklarını okuyorum.(Alkışlar)

Sayın milletvekilleri,

Hepinizi sevgi ve saygı ile selamlarım...

Geçen yıl aziz Kamutay arkadaşlarıma ulus ve ülke için ne gibi verimli
işler başarmak istediğimizi açıklamıştım. Bu gün de bunlardan hangilerinin
bu yıl içinde yapıldığını bildirmek isterim.

Sayın arkadaşlarım,

Her şeyden önce size kıvançla arz edeyim ki ulus ve ülke geçen yılı tam bir
huzur ve sükün içinde yükselme ve kalkınma çalışmaları ile geçirmiştir.

Uzun yıllardan beri süregelen ve zaman zaman gergin bir şekil alan
Tunceli'ndeki toplu haydutluk olayları belli bir program içindeki
çalışmalar sonucu kısa bir sürede ortadan kaldırılmış, bölgede bu gibi
olaylar bir daha tekrarlanmamak üzere tarihe aktarılmıştır.(Bravo sesleri)

Cumhuriyetin getirdiği bütün iyiliklerden yurdun diğer evlatları gibi
oradakiler de tam anlamı ile yararlanacaklardır.

Özel idare ve belediyelerin bu yılki çalışmaları; geçen yıllardakinden çok
daha verimli olmuştur.

İmar işlerinde belediyeleri hukuki açıdan aydınlatmak, onlara önderlik
etmek, çalışmalarını izlemek ve denetlemek üzere merkezde bir teknik büro
kurulması, yol ve yapı konusunda işlerin ve istimlak işlemlerinin
ivedilikle yürümesini sağlayacak değişikliklerin yapılması, Belediyeler
Bankasının imar işlerinde yardımını genişletmesi, çiftçi mallarının
güvenliğini korumak ve tarımsal suçları hızla ortaya çıkarıp suçluların
cezalandırılması konularında yüksek Kamutaya sunulmak üzere birer kanun
tasarısı hazırlanmıştır.

Büyük Meclisin onayına sunulmuş olan yeni nüfus kanununun kabulü ve
uygulanması nüfus işlerinin daha modern ve düzenli bir biçimde
yürütülmesini sağlayacaktır.

Sayın arkadaşlar,

Sağlık ve Sosyal Yardım Bakanlığı, kendisine verilen sağlık ve sosyal
yardım görevleri ile iskan ve göçmen işlerini yüksek Meclisin kabul
buyurduğu ödenek içinde başarı ile sürdürmüştür.

Bu yılın ilkbaharında, Orta Anadolu'da, özellikle Kırşehir ve Yozgat
bölgesinde bir kısım köylerimizi yıkan ve aziz vatandaşlarımızdan
bazılarının ölümüne neden olmakla bizi çok üzen bir deprem olmuştu. Sağlık
ve Sosyal Yardım Bakanlığı ve aynı zamanda bu işle görevlendirilen Kızılay
Derneği felakete uğrayan vatandaşlarımızı korumak için zaman geçirmeden
gereken önlemleri almışlardır.

Bu alanda yapılmasına karar verilen 2.114 evden bir kısmı bitmiştir. Bir
kısmının da yapımı ilerlemektedir. Bu hizmet ve çalışmaları memnuniyetle
bildirmek isterim.

Yüce saylavlar,

Ülkede var olan huzur ve güvenliğe paralel olarak adalet organları da
düzenle işlemektedir.

Suçüstü olaylarla ilgili kanunun uygulanmasından elde edilen iyi
sonuçlardan örnek alınarak, bu kanun, ağır cezalı suçları da kapsamına
almıştır.

İnkılabımızın devamlılığını sağlamak için yeni kanuni önlemler alınmıştır.
Bu amaçla Türk Ceza Kanunu'ndaki Devletin manevi kişiliğine ve devlet
güçlerine karşı olan suçlar daha ağır cezalara bağlanmıştır.

Ceza evlerinin terbiye, iyileştirme ve iş temellerine göre düzenlenmesi
yolundaki güzel çalışmaların genişletilmesi, doğru yoldan saparak
hürriyetini kaybetmiş olan binlerce vatandaşı topluma yararlı birer
vatandaş olarak yeniden kazandırmaktadır.

Sayın milletvekilleri,

Devletin ekonomik alandaki yapıcı ve yaptırıcı gücü ve prensibinin tarımsal
işlerimize de uygulanması yolunda bir örnek olmak üzere tüzelkişiliğe sahip
Ziraat İşletmeleri Kurumu kurulmuştur.

Geçen yılki nutkumuzda :

«Milli ekonomimizin temeli tarımdır. Bunun içindir ki, tarımda kalkınmamıza
büyük önem vermekteyiz. Köylere kadar yapılacak programlı ve pratik
çalışmalar bu amaca ermeyi kolaylaştıracaktır. Fakat bu önemli işi isteğe
uygun bir biçimde amacına ulaştırmak için, ilk önce, ciddi etütlere dayalı,
bir tarım politikası belirlemek ve bunun için de her köylünün ve bütün
vatandaşların, kolayca kavrayabileceği ve severek uygulayabileeeği bir
tarım rejimi kurmak gereklidir.» öğüdünde bulunmuştnk.

Bununla ilgili incelemeler bitirilmiştir.

Cumhuriyetin on beşinci yılı planlı, sistemli tarım ve köy kalkınmasının
başlangıcı olmalıdır.

Sayın arkadaşlar,

Ekonomik işlerimiz normal gelişme yolunu izlemektedir.

Bu yıl da üretimin, takasın ve kredinin düzenlenmesı ile sanayileşme ve
kurumlaşma alanlarında olumlu sonuçlar alınmıştır.

Maden Tetkik ve Arama işleri ile maden işletmeleri, programlarına göre
geliştirilmektedir.

Dış ticaret politikamızın durumu, milli ve uluslararası konjonktüre uyarak,
karşılıklı yarar ve izin alınması temeline bağli kalmakta süreklilik
göstermiştir.

İhracatın denetlenmesi ve ihraç mallarımızın standart olması yolundaki
çalışmalar yürümekte ve iyi sonuçlar elde edilmektedir. Bu yıl yeniden
birtakım ihraç mallarımız daha denetlenecek mallar arasına girmiştir.

Böylece ihracatımızın ve ihracattaki saygınlığımızın yükselttiğini
gördüğümüz bu usulün alanı genişletilmektedir.

Halkımızın güzellik yeteneğini belirten ve her günkü ihtiyaçlarımızın büyük
bir kısmını karşılayan el ve ev küçük sanatkarlarının Cumhuriyet rejiminde
kendilerine yaraşan yere yükseltilmesi gerekir. Bunun için özendirmelerin
yapılmasını ve bu konudaki tasarının bir an önce görüşülmesini önermeyi
uygun bulurum.

Geçen toplantı döneminde yüksek Meclisin kabul buyurduğu «Sermayesinin
tamamı Devlet tarafından verilerek kurulan İktisadi Teşekküllerin
kuruluşları ile yönetim ve denetimleri» ile ilgili kanunun uygulanması için
organizasyona başlanmıştır.

Ülkenin çeşitli yerlerinde kredi ve satış kooperatiflerinin ve
birliklerinin kurulması sürdürülmüştür. Bu arada Karadeniz Bölgesinde
fındık ürünü için beş kooperatif ve bunlar için merkezi Giresun'da olmak
üzere bir birlik kurulmuştur.

Küçük esnafa ve küçük sanayi sahiplerine ihtiyaç duydukları kredileri
sağlamak üzere Halk Bankası ve Halk Sandıkları kurulmuştur.

Kredinin normal şartlar altında ucuzlatılmasının ekonomik alandaki önemli
etkisi bilinmektedir. Büyük Millet Meclisinin kabul buyurduğu kanun ile
faiz hadlerinin indirilmesini memnuniyetle karşılarım.

Büyük Millet Meclisi Denizbank'ı kurmakla çok yerinde bir girişimde
bulunmuştur.

Birinci beş yıllık sanayi planımiz başarı ile bitmek üzeredir. Buna ek
olarak, üç yıllık bir maden işletme programı hazırlanmış ve uygulanmasına
başlanmıştır. Bu üç yıllık maden programının büyük bir kısmını içine alarak
ve şeker endüstrisini de genişleterek makine, kimya, gıda maddeleri, toprak
ve su ürünleri, ev yakıtları sanayii ile liman inşası, taşıma araçlarının
çoğaltılmasını ve deniz işleri için duyduğumuz ihtiyaçları da içeren ve
belirten dört yıllık üç numaralı yeni bir program yapılmış ve
açıklanmıştır.

Bu plan için harcanacak para 85 ila 90 milyon lira arasında sanılmaktadır.
Bununla ilgili kredinin sağlandığı bilinmektedir.

Ülke için faydalı olan her girişimi yüksek bir vatanseverlik duygusu ile
destekleyen ve koruyan değerli Kamutayın bu plan için de yardımlarını
esirgemeyeceğine şüphem yoktur.

Sayın milletvekilleri,

Ülkenin imarı ve kalkınması yolunda çok önemli görevler alan Cumhuriyetin
Bayındırlık Bakanlığının içindeki çalışmalarımn en üst düzeyde verim vermiş
olduğunu görmekteyim.

Kullanıma açılan büyük köprülerin bu yıl 115'e vardığını hatırlatır ve
sayıların ihtiyaca uygun olarak hızla çoğaltılmasını dilerim.

İstanbul'dan başlayan Avrupa turistik asfalt yolunun birinci kısmı
bitirilmiştir ve son kısımlarının yapımı sürdürülmektedir.

Ülkenin genel su politikasının büyük önemi üzerinde durmaktayız. Geçen
dönemde kabul buyurduğumız bir kanun ile Adana ovasının sulama işlerine hız
verilmiş olmasını sevinçle bildiririm. Diğer su işlerimiz de program içinde
yürütülmektedir.

Geçen yıl yapılmasına haşlandığını bildirdiğim radyo merkezi stüdyosu
tamamlanmıştır.

Şirketlerden elimize geçen demiryollarının yenileştirilmesi, sabit ve
değişken aletlerin her türlü ihtiyacı karşılayacak biçimde tamamlanmasına
çalışılmaktadır.

Ülkede taşımacılık kapasitesi artmaktadır. Çeşitli mallarıa gönderilmesini
kolaylıkla sağlamak için yeni taşıt araçları sipariş edilmiş ve 3 numaralı
programda da bu konuya ayrıca yer verilmiştir.

Geçen yıl Divriğ'e ulaştığını gördüğümüz demiryolunun, bu yıl Erzincan'a
vardığını ve önümüzdeki yıl içinde de Erzurum şehrine ulaşacağını kıvançla
müjdelerim.

Arkadaşlar,

Maliyemizde denk bütçe, sağlam ödeme, vergi sistemlerini mükellef yararına
iyileştirme, hafifleştirme ve milli paranın istikrarını koruma prensipleri
tam bir bağlılık ve başarı ile izlenmekte ve uygulanmaktadır.

Halkın ve çiftçinin vergi yükünü hafifletme yolunda öteden beri güdülen
prensibin, imkanların elverdiği oranda uygulanması bu yıl da
sürdürülmüştür.

Gelir ve dengeleme vergilerinde, yünlü ve pamuklu kumaşların tüketim
vergisinde ve hayvan vergilerinde indirim yapılmış, hayvan vergisinin at ve
katıra ait kısmı ile tıbbi ve ilaç maddelerinden tüketim vergisi tamamen
kaldırılmıştır.

Bir kısım vergilerde yapılan önemli indirimlere karşın tahsilat, gelir
tahminlerine göre geçen yıl da 29 milyon lira bir fazlalık göstermiştir.

Bu yılki tahsilatın da tahminlerden fazla olacağı umulmaktadır. Ekonomik
alandaki gelişmeye uygun olarak her zaman bütçe tahminlerini aşan Devlet
gelirinin sürekli artışı, bir yandan vergi indirimlerini belirgin bir
program içinde gerçekleştirmeye, diğer yandan çeşitli alanlardaki verimli
işlere ve milli savunma hizmetlerine daha çok pay ayırmaya imkan
vermektedir.

Sanayi Teşvik Kanunundan yararlanan kuruluşlara dış ülkelerden getirdikleri
ham maddelerle, makine, alet ve avadanlıklar için verilmiş olan gümrük
bağışıklığı kaldırılarak, adı geçen kanundan yararlanan ve yararlanmayan
bütün sanayi mensubuna geçerli olmak üzere, bu çeşitli ham maddelerle,
makine, alet ve avadanlıkların gümrük resimlerinin çok düşük bir sınıra
indirilmesi ve makine, alet ve avadanlıklar için muamele vergisi
bağışıklığının kabul edilmesi, ülke sanayii için iyi sonuçlar verecek bir
önlem olmuştur.

Bir kısım vergilerimizin tarh ve toplama yöntemlerinin düzeltilmesi ve
uygulamada sadelik ve birlik sağlanması amacı ile hazırlanarak yüksek
Kamutaya sunulan tasarının bir an önce çıkarılmasını dilerim.

Sayın arkadaşlarım;

Tekel kurumunun mali tekel, ticari kuruluş ve mali değerlendirme kurumu
karakterini kazanması için gerekli önlemler alınmakta ve istenilen sonuç
elde edilmektedir.

Çok değerli ve güzel ürünlerimizden biri olan tütünün, tarımsal
uygulamalarını düzeltmek, çiftçinin ürünlerini değerlendirmek ve değer
fiyatıyla satmak açısından aydınlatmak ve korumak, tütünlerimizi dünya
piyasalarına daha çok tanıtarak ihracatını en son sınırına çıkarmak
yolundaki çabalar iyi sonuçlar vermektedir.

Diğer tekel maddelerinin üretim ve tüketiminde gelişmeler görülmektedir.

Sevgili arkadaşlarım,

Yüksek öğretim gençlerini, istediğimiz ve ihtiyaç duyduğumuz gibi milli
bilinç sahibi, modern kültürlü olarak yetiştirmek için İstanbul
Üniversitesinin gelişmesi, Ankara Üniversitesinin tamamlanması ve Doğu
Üniversitesinin yapılan çalışmalarla belirlenmiş olan kurallar içinde, Van
Gölü civarında kurulması çalışmaları, hızla ve önemle sürdürülmektedir.

Geçen yıl deneylerinin ümit verici nitelikte olduğunu gördüğüm eğitmen
okulları çok iyi sonuçlar vermiş ve eğitim kadrosuna bu yıl 1 500 kişi daha
eklenmiştir.

Önümüzdeki yıllar içinde bu sayının artırılacağı şüphesizdir.

Türk Tarih ve Dil kurumlarının çalışmaları övünülecek değer ve nitelik
göstermektedir. Tarih tezimizi, reddedilmez kanıt ve belgelerle bilim
dünyasına tanıtan Tarih Kurumu, ülkenin çeşitli yerlerinde yeniden kazılar
yaptırmış ve uluslararası toplantılara başarı ile katılarak verdiği
bildirilerle yabancı uzmanların ilgi ve övgülerini kazanmıştır.

Dil Kurumu en güzel ve verimli bir iş olarak türlü bilimlerle ilgili Türkçe
terimleri tespit etmiş ve böylece dilimiz, yabancı dillerin etkisinden
kurtulma yolunda önemli adımını atmıştır.

Bu yıl, okullarımızda eğitimin Türkçe terimlerle yazılmış kitaplarla
başlamış olmasını kültür yaşamımız yönünden önemli bir olay olarak
nitelemek isterim.

Türk gençliğinin kültürde olduğu gibi, spor alanında da amacına ulaşması
için yüksek Kamutayın onaylandığı Beden Terbiyesi Kanununun uygulanmasına
geçildiğini görmekle kıvançlıyım.

Sayın arkadaşlarım,

Vatanın ve rejimin koruyucusu olmakla kalmayıp, en geniş ve gerçek anlamı
ile bir barış etkeni ve bir eğitim ve öğretim ocağı olan yenilmez ordumuzun
geçen yıl da belirttiğim ve açıkladığım gibi, son sistem silah ve motorlu
araçlarla donatılması yolundaki çalışmalara hız verilmiştir.(Bravo sesleri,
şiddetli alkışlar)

Geçen yıl büyük Kamutayın kabul buyurduğu ödenek ile bir genel silahlanma
programı yapılmıştır. Uygulaması ilerlemektedir.

Deniz kuvvetlerimizin güçlenmesi için gerekli olan savaş gemilerinin küçük
bir kısmı sipariş edilmiştir. Büyük bir kısmı da sipariş edilmek
üzeredir.(Alkışlar)

Bu arada var olan gemilerimizin daha kusursuz bir duruma getirilmesi için
önlem alınmaktadır.

Bu yıl Gölcük savaş tersanemizin yapımına başlanacaktır.

Hava programımızda önlemler uygulanmaktadır.

Şanlı adını andıkça gönlümüzde sevinç ve sonsuz gurur duyduğumuz değerli
ordumuz bu yaz doğu bölgesinde doğanın en çetin ve sert şartları içinde
yaptığı manevralarda her gün artan gücünü ve yeteneğini bir kez daha
göstermiştir.(Şiddetli alkışlar)

Çok değerli komutan ve subaylarımızla kahraman erlerimizi, huzurunuzda
övünerek ve övgü ile selamlarım.(Bravo sesleri, sürekli alkışlar)

Sayın milletvekilleri,

Dış politikamızın son yıl içindeki gelişmeleri geçen yıl ana niteliklerini
belirttiğim kurallar içinde gelişmiştir.

Son aylar içinde barış, çetin bir sınav geçirdi. Şimdi süresini ancak bir
zaman sonra anlayabileceğimiz yeni bir sessizlik dönemi içindeyiz.

Barış, ulusları refah ve mutluluğa eriştiren en iyi yoldur. Fakat bu kavram
bir kez ele geçirilince sürekli özen, ilgi bekler ve her ulusun ayrı ayrı
hazırlığını gerektirir.

Ülkemizin her gün daha çok güçlenmesini sağlamak için her alanda her türlü
ihtimale karşı koyabilecek bir durumda bulunmak ve dünya, olaylarının bütün
gelişimini büyük bir dikkatle izlemek, barışsever politikamızın dayandığı
kuralların başlıcalarıdır.(Bravo sesleri, alkışlar)

Ulusların güvenliği, ya iki taraflı ya da çok taraflı genel ve ortak
anlaşmalarla, uzlaşmalarla sağlanabilir diye kesin nitelikte ortaya atılan
ve her biri diğerlerine ters düşen prensipler, barışın korunması için bizim
yönümüzden kesin ve doğru sayılamaz ve doğru olamaz.(Bravo sesleri)
Bunların her birini coğrafi ve politik gereğe ve duruma göre kullanarak
barış yolundaki dikkatli davranışlara uydurmak her ulus için ayrı ayrı bir
görevdir.

Cumhuriyet hükümeti bu gerçeği görmüş, uygulamış, en yakın komşuları ile
olduğu kadar en uzak devletlerle olan ilişkilerini, dostluklarını,
anlaşmalarını ona göre düzenlemeyi bilmiş ve böylece dış politikamızı
sağlam kurallara dayandırmıştır.(Alkışlar)

Balkan politikamız, Balkan devletlerinin ayrı ayrı ve ortak yararlarının en
açık bir belirtisidir. Balkan uluslarından her birinin ayrı ayrı güçlenmesi
de barış yolundaki dinamik düşünce biçiminin fiili bir örneğidir.

Burada sevinçle belirtmek istediğim bir olay, Balkan uluslarının
birbirleriyle tam anlamı ile yakınlaşmalarına güçlü bir neden olmuştur. Ve
yarın için de ümitlerle dolu bir eserdir. Selanik'te Balkan Antlaşması
devletleri adına Konsey Başkanı ve Sayın Yunan Başbakanı General Metaksas
ile Sayın Bulgar Başbakanı Mösyö Köseivanov arasında imza edilmiş olan
anlaşmadan söz etmek istediğim anlaşılmıştır. Bu anlaşma, barış yolundaki
sürekli çabalarımızın ve Balkan devletlerinin izlemeyi sürdürdükleri sağlam
politikanın iyi bir biçimde ortaya çıkmasıdır.(Bravo sesleri)

Yine aynı gerçekler, aynı dinamizm ve aynı yüksek amaçlar, Sadabat
Antlaşması hükümleri ile, ilgililerin geçmişten miras kalmış boş inanışları
bir anda yıkarak ilişkilerini yeni ve verimli temellere dayandırmayı
bildiklerini göstermiştir.

Türkiye'nin diğer devletlerle olan ilişkileri geçen yıl açıklıkla
belirttiğim yolda dostça gelişimler izleyerek ilerlemeyi sürdürüyor.

Hatay sorununun son yıl içinde geçirmiş olduğu evreleri bilmektesiniz.

Bu milli davayı bir Türk - Fransız dostluk anlaşması ile sonuçlandırmak
yolundaki çalışma başarı ile sona erdi.

Türk ve Fransız askerlerinin geçici ve ortak işgali, bu anlaşmanın açık
belirtisi oldu. Bu nedenle sükün yerleşti ve seçimler tamamlandı. Sonunda
Hatay, Millet Meclisine ve bağımsızlığına kavuştu.(Bravo sesleri, şiddetli
ve sürekli alkışlar) Bağımsız Hatay devleti bu gün güvenlik güçlerini
düzenlemek ve ülkenin iç güvenliğini de kendi kendine sağlamakla
uğraşmaktadır. Bunun da yakında başarılacağını ümit ediyoruz.

Geçen yıl «Yarınki Türk - Fransız ilişkilerinin dilediğimiz yolda
gelişmesine Hatay işinin iyi bir yönde gelişmesi temel bir ölçü ve unsur
olacaktır» demiştim. Doğrusu, Hatay işindeki Türk - Fransız anlaşması iki
devlet arasındaki ilişkileri çok dostça bir duruma getirmiştir.

Hatay işinde sağlanan sonuçların devamlılığı, Türk - Fransız dostluğunun da
gelişme ve berraklaşmasında temel oluşturacağı düşüncesindeyim.

Cumhuriyet hükümeti geçen yıllardaki çeşitli devletlerle ekonomik
ilişkilerini düzenleyen sözleşme ve anlaşmalar imza etmiş bulunuyor. Bu
arada İngiltere hükümeti ile yapılan ticaret anlaşması ve aynı zamanda 16
milyon İngiliz liralık bir ticari silah kredisi sözleşmesini belirtmek
isterim ki aslında bununla ilgili kanun yüksek onayına sunulmuştur.

Birkaç gün önce ülkemizi ziyaret eden Almanya'nın seçkin Ekonomi Bakanı Bay
Funk ile 150 milyon marklık bir kredinin esaslarında anlaşmaya varılmıştır.
Ayrıntılar yakında iki hükümet arasında belirlenecektir.

Bu kredi anlaşmalarını, ülkemizin mali saygınlığına karşı gösterilen ciddi
güvenin ve dış politikamızdaki dürüst gelişmelerin sonucu olarak düşünmek
gerekir.(Bravo sesleri)

Hükümetin imzaladığı sözleşmeler içinde hukuki alanda çeşitli anlaşmalar
bulunduğu gibi, egemenliğe kavuşan dost Mısır devleti ile imzalanan bir de
dostluk ve konsolosluk sözleşmesi bulunmaktadır.

Büyük komşu ve dostumuz Sovyet Birleşik Cumhuriyeti ile geçen yıl içinde
yeni bir sınır anlaşması imza edilerek iki ülkenin sınır ilişkileri bu
şekilde iki tarafın deneylerinin gösterdiği sağlam temellere bağlanmıştır.
Bu anlaşmanın yakında yürürlüğe konulması beklenmektedir.

Yine geçen yıl içinde, İtalya hükümeti, Montrö'de imza edilen ve
devletlerin katılımına açık bırakılan Boğazlar Antlaşmasına katılmış ve bu
büyük komşu ülkenin bize karşı olan dostça tutumuna ülkemiz de aynı dostça
duygularla karşılık vermiştir.

Büyük Kamutay, şimdiye kadar olduğu gibi bütün işlerinizde başarılar
dilerim.(Şiddetli ve sürekli alkışlar)

